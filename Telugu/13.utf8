













మహాభారత - పర్వ 13. అనుశాసనపర్వ  - Mahabharata - Southern Recension - Kumbhaghonam Edition - Sanskrit Documents 






        Sanskrit Documents  |
		Critical Edition |
		Southern Recension |
		Mahabharata Resources

Kumbhaghonam Edition in Telugu Script




13. అనుశాసనపర్వ 


అనుశాసనపర్వ - అధ్యాయ 001

॥ శ్రీః ॥

13.1. అధ్యాయః 001 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణ భీష్మంప్రతి పునః శమాదికథనప్రార్థనా॥ 1॥ భీష్మాదినిధనే స్వస్యైవ హేతుత్వబుద్ధ్యా స్వోపాలంభనపూర్వకం శోచంతం యుధిష్ఠిరంప్రతి భీష్మేణ జీవస్య కర్మణ్యస్వాతంత్రయమభిధాయ తన్నిదర్శనతయా గౌతమీలుబ్ధకాదిసంవాదానువాదః॥ 2 ॥

Mahabharata - Anushaasana Parva - Chapter Text

13-1-0 (81169) 
॥ శ్రీవేదవ్యాసాయ నమః॥ 13-1-0x (6718) 
నారాయణం నమస్కృత్య నరం చైవ నరోత్తమం।
దేవీం సరస్వతీం చైవ(వ్యాసం)తతో జయముదీరయేత్॥ 13-1-1 (81170) 
వైశంపాయన ఉవాచ।
`శరతల్పే మహాత్మానం శయానమపరాజితం।
యుధిష్ఠిర ఉపాగంయ ప్రణిపత్యేదమబ్రవీత్॥'  13-1-1x (6719) 
శమో బహువిధాకారః సూక్ష్మ ఉక్తః పితామహ।
న చ మే హృదయే శాంతిరస్తి శ్రుత్వేదమీదృశం॥ 13-1-2 (81171) 
అస్మిన్నర్థే బహువిధా శాంతిరుక్తా పితామహ।
స్వకృతాత్కా ను శాంతి స్యాచ్ఛమాద్బహువిధాదపి॥ 13-1-3 (81172) 
శరాచితం శరీరం హి తీవ్రవ్రణముదీక్ష్య తే।
శమం నోపలభే వీర దుష్కృతాన్యేవ చింతయన్॥ 13-1-4 (81173) 
రుధిరేణావసిక్తాంగం ప్రస్రవంతం యథాచలం।
త్వాం దృష్ట్వా పురుషవ్యాఘ్ర సీదే వర్షాస్వివాంబుజం॥ 13-1-5 (81174) 
అతః కష్టతరం కిన్ను మత్కృతే యత్పితామహః।
ఇమామవస్థాం `గమితః ప్రత్యమిత్రై రణాజిరే॥ 13-1-6 (81175) 
తథా చాన్యే నృపతయః సహపుత్రాః సబాంధవాః।
మత్కృతే నిధనం ప్రాప్తాః కిన్ను కష్టతరం తతః॥ 13-1-7 (81176) 
వయం హి ధార్తరాష్ట్రాశ్చ కామమన్యువశం గతాః।
కృత్వేదం నిందితం కర్మ ప్రాప్స్యామః కాం గతిం నృప॥ 13-1-8 (81177) 
ఇదం తు ధార్తరాష్ట్రాస్య శ్రేయో మన్యే జనాధిప।
ఇమామవస్థాం సంప్రాప్తం యదసౌ త్వాం న పశ్యతి॥ 13-1-9 (81178) 
సోఽహమార్తికరో రాజన్సుహృద్వధకరస్తథా।
న శాంతిమధిగచ్ఛామి పశ్యంస్త్వాం దుఃఖితం క్షితౌ॥ 13-1-10 (81179) 
దుర్యోధనో హి సమరే సహసైన్యః సహానుజః।
నిహతః క్షత్రధర్మేఽస్మిందుసత్మా కులపాంసనః॥ 13-1-11 (81180) 
న స పశ్యతి దుష్టాత్మా త్వామద్య పతితం క్షితౌ।
అతః శ్రేయో మృతం మన్యే నేహ జీవితమాత్మనః॥ 13-1-12 (81181) 
అహం హి సమరే వీర గమితః శత్రుభిః క్షయం।
అభవిష్యం యది పురా సహ భ్రాతృభిరచ్యుత। 
న త్వామేవం సుదుఃఖార్తమద్రాక్షం సాయకార్దితం॥  13-1-13 (81182) 
నూనం హి పాపకర్మాణో ధాత్రా సృష్టాః స్మ హే నృప॥  13-1-14 (81183) 
అన్యస్మిన్నపి లోకే వై యథా ముచ్యేమ కిల్బిషాత్।
తథా ప్రశాధి మాం రాజన్మమ చేదిచ్ఛసి ప్రియం॥ 13-1-15 (81184) 
భీష్మ ఉవాచ। 13-1-16x (6720) 
పరతంత్రం కథం హేతుమాత్మానమను పశ్యసి।
కర్మణాం హి మహాభాగ సూక్ష్మం హ్యేతదతీంద్రియం॥ 13-1-16 (81185) 
అత్రాప్యుదాహరంతీమమితిహాసం పురాతనం।
సంవాదం మృత్యుగౌతంయోః కాలలుబ్ధకపన్నగైః॥ 13-1-17 (81186) 
గౌతమీ నామ కాఽప్యాసీత్స్థవిరా శమసంయుతా।
సర్పేణ దష్టం స్వం పుత్రమపశ్యద్గతచేతనం॥ 13-1-18 (81187) 
అథ తం స్నాయుపాశేన బద్ధ్వా సర్పమమర్షితః।
లుబ్ధకోఽర్జునకో నామ నామ గౌతంయాః సముపానయత్॥ 13-1-19 (81188) 
తాం చాబ్రవీదయం తే స పుత్రహా పన్నగాధమః।
బ్రహి క్షిప్రం మహాభాగే వధ్యతాం కేన హేతునా॥ 13-1-20 (81189) 
అగ్నౌ ప్రక్షిప్యతామేష చ్ఛిద్యతాం ఖండశోపి వా।
న హ్యం బాలహా పాపశ్చిరం జీవితుమర్హతి॥ 13-1-21 (81190) 
గౌతంయువాచ। 13-1-22x (6721) 
విసృజైనమబుద్ధిస్త్వమవధ్యోఽర్జునక త్వయా।
కో హ్యాత్మానం గురుం కుర్యాత్ప్రాప్తవ్యే సతి చింతయన్  13-1-22 (81191) 
ప్లవంతే ధర్మలఘవో లోకేఽంభసి యథా ప్లవాః।
మజ్జంతి పాపగురవః శస్త్రం స్కన్నమివోదకే॥ 13-1-23 (81192) 
నాస్యామృతత్వం భవితైవం హతేఽస్మి-
ంజీవత్యస్మిన్కోఽత్యయః స్యాదయం తే। 
అస్యోత్సర్గే ప్రాణయుక్తస్య జంతో-
ర్మృత్యుం లోకే కో న గచ్ఛేదనంతే॥  13-1-24 (81193) 
లుబ్ధక ఉవాచ। 13-1-25x (6722) 
జానాంయహం నేహ గుణాగుణజ్ఞాః
సదాయుక్తా గురవో వై భవంతి। 
స్వర్గస్య తే సూపదేశా భవంతి
తస్మాత్క్షుద్రం సర్పమేనం హనిష్యే॥  13-1-25 (81194) 
శమమీప్సంతః కాలయోగం త్యజంతి
సద్యః శుచం త్వర్థవిదస్త్యజంతి। 
శ్రియః క్షయః శోచతాం నిత్యశో హి
తస్మాచ్ఛుచం ముంచ హతే భుజంగే॥  13-1-26 (81195) 
గౌతంయువాచ। 13-1-27x (6723) 
న చైవార్తిర్విద్యతేఽస్మద్విధానాం
ధర్మాత్మానః సర్వదా సంజనా హి। 
నిత్యాయస్తో బాలజనో న చాహం
ధర్మోపైతి ప్రభవాంయస్య నాహం॥  13-1-27 (81196) 
న బ్రాహ్మణానాం కోపోఽస్తి కుతః కోపాచ్చ యాతనా।
మార్దవాత్క్షంయతాం సాధో ముచ్యతామేష పన్నగః॥ 13-1-28 (81197) 
లుబ్ధక ఉవాచ। 13-1-29x (6724) 
హత్వా లాభః శ్రేయ ఏవావ్యయః స్యా-
త్సద్యోలాభఃస్యాద్బలిభ్యః ప్రశస్తః। 
కాలాల్లాభో యస్తు సద్యో భవేత
శ్రేయోలాభః కుత్సితే త్వీదృశి స్యాత్॥  13-1-29 (81198) 
గౌతంయువాచ। 13-1-30x (6725) 
కాఽర్థప్రాప్తిర్గృహ్య శత్రుం నిహత్య
కా కామాప్తిః ప్రాప్య శత్రుం న ముక్త్వా। 
కస్మాత్సౌంయాహం న క్షమే నో భుజంగే
మోక్షార్థం వా కస్య హేతోర్న కుర్యాం॥  13-1-30 (81199) 
లుబ్ధక ఉవాచ। 13-1-31x (6726) 
అస్మాదేకాద్బహవో రక్షితవ్యా
నైకో బహుభ్యో గౌతమి రక్షితవ్యః। 
కృతాగసం ధర్మహేతోస్త్యజంతి
సరీసృపం పాపమిమం త్యజ త్వం॥  13-1-31 (81200) 
గౌతంయువాయ 13-1-32x (6727) 
నాస్మిన్హతే పన్నగే పుత్రకో మే
సంప్రాప్స్యతే లుబ్ధక జీవితం వై। 
గుణం చాన్యం నాస్య వధే ప్రపశ్యే
తస్మాత్సర్పం లుబ్ధక ముంచ జీవం॥  13-1-32 (81201) 
లుబ్ధక ఉవాచ। 13-1-33x (6728) 
వృత్రం హత్వా దేవరాట్ శ్రేష్ఠభాగ్వై
యజ్ఞం హత్వా భాగమవాప చైవ। 
శూలీ దేవో దేవవృత్తం చర త్వం
క్షిప్రం సర్పం జహి మా భూత్తే విశంకా॥  13-1-33 (81202) 
భీష్మ ఉవాచ। 13-1-34x (6729) 
అసకృత్ప్రోచ్యమానాఽపి గౌతమీ భుజగం ప్రతి।
లుబ్ధకేన మహాభాగా సా పాపే నాకరోన్మతిం॥ 13-1-34 (81203) 
ఈషదుచ్ఛ్వసమానస్తు కృచ్ఛ్రాత్సంస్తభ్య పన్నగః।
ఉత్ససర్జ గిరం మందాం మానుషీం పాశపీడితః॥ 13-1-35 (81204) 
సర్ప ఉవాచ। 13-1-36x (6730) 
కో న్వర్జునక దోషోఽత్ర విద్యతే మమ బాలిశ।
అస్వతంత్రం హి మాం మృత్యుర్వివశం యదచూచుదత్॥ 13-1-36 (81205) 
తస్యాయం వచనాద్దష్టో న కోపేన న కాంయయా।
తస్య తత్కిల్బిషం లుబ్ధ విద్యతే యది కించన।  13-1-37 (81206) 
లుబ్ధక ఉవాచ। 13-1-38x (6731) 
యద్యన్యవశగేనేదం కృతం తే పన్నగాశుభం।
కారణం వై త్వమప్యత్ర తస్మాత్త్వమపి కిల్బిషీ॥ 13-1-38 (81207) 
మృత్పాత్రస్య క్రియాయాం హి దండచక్రాదయో యథా।
కారణత్వే ప్రకల్ప్యంతే తథా త్వమపి పన్నగ॥ 13-1-39 (81208) 
కిల్బిషీ చాపి మే వధ్యః కిల్బిషీ చాసి పన్నగ।
ఆత్మానం కారణం హ్యత్ర త్వమాఖ్యాసి భుజంగమ॥ 13-1-40 (81209) 
సర్ప ఉవాచ। 13-1-41x (6732) 
సర్వ ఏతే హ్యస్వవశా దండచక్రాదయో యథా।
తథాహమపి తస్మాన్మే నైష దోషో మతస్తవ॥ 13-1-41 (81210) 
అథవా మతమేతత్తే తేప్యన్యోఽన్యప్రయోజకాః।
కార్యకారణసందేహో భవత్యన్యోన్యచోదనాత్॥ 13-1-42 (81211) 
ఏవం సతి న దోషో మే నాస్మి వధ్యో న కిల్బిషీ।
కిల్బిషం సమవాయే స్యాన్మన్యసే యది కిల్బిషం॥ 13-1-43 (81212) 
లుబ్ధక ఉవాచ। 13-1-44x (6733) 
కారణం యది స్యాద్వై న కర్తా స్యాస్త్వమప్యుత।
వినాశే కారణం త్వం చ తస్మాద్వధ్యోఽసి మే మతః॥ 13-1-44 (81213) 
అసత్యపి కృతే కార్యే నేహ పన్నగ లిప్యతే।
తస్మాన్నాత్రైవ హేతుః స్యాద్వధ్యః కిం బహు భాషసే॥ 13-1-45 (81214) 
సర్ప ఉవాచ। 13-1-46x (6734) 
కార్యాభావే క్రియా న స్యాత్సత్యసత్యపి కారణే।
తస్మాత్సమేఽస్మిన్హేతౌ మే వాచ్యో హేతుర్విశేషతః॥ 13-1-46 (81215) 
యద్యహం కారణత్వేన మతో లుబ్ధక తత్త్వతః।
అన్యః ప్రయోక్తాస్యాదత్ర కిన్ను జంతువినాశనే॥ 13-1-47 (81216) 
లుబ్ధక ఉవాచ। 13-1-48x (6735) 
వధ్యస్త్వం మమ దుర్బుద్ధే బాలఘాతీ నృశంసకృత్।
భాషసే కిం బహు పునర్వధ్యః సన్పన్నగాధమ॥ 13-1-48 (81217) 
సర్ప ఉవాచ। 13-1-49x (6736) 
యథా హవీంషి జుహ్వానా మఖే వై లుబ్ధకర్త్విజః।
న ఫలం ప్రాప్నువంత్యత్ర ఫలయోగే తథా హ్యహం॥ 13-1-49 (81218) 
భీష్మ ఉవాచ। 13-1-50x (6737) 
తథా బ్రువతి తస్మింస్తు పన్నగే మృత్యుచోదితే।
ఆజగామ తతో మృత్యుః పన్నగం చాబ్రవీదిదం॥ 13-1-50 (81219) 
ప్రచోదితోఽహం కాలేన పన్నగ త్వామచూచుదం।
వినాశహేతుర్నాస్య త్వమహం న ప్రాణినః శిశోః॥ 13-1-51 (81220) 
యథా వాయుర్జలధరాన్వికర్షతి తతస్తతః।
తద్వజ్జలదవత్సర్ప కాలస్యాహం వశానుగః॥ 13-1-52 (81221) 
సాత్వికా రాజసాశ్చైవ తామసా యే చ కేచన।
భావాః కాలాత్మకాః సర్వే ప్రవర్తంతేహ జంతుషు॥ 13-1-53 (81222) 
జంగమాః స్థావరాశ్చైవ దివి వా యది వా భువి।
సర్వే కాలాత్మకాః సర్ప కాలాత్మకమిదం జగత్॥ 13-1-54 (81223) 
ప్రవృత్తయశ్చ లోకే యా తథైవ చ నివృత్తయః।
తాసాం వికృతయో యాశ్చ సర్వం కాలాత్మకం స్మృతం॥ 13-1-55 (81224) 
ఆదిత్యశ్చంద్రమా విష్ణురాపో వాయుః శతక్రతుః।
అగ్నిః ఖం పృథివీ మిత్రః పర్జన్యో వసవోఽదితిః॥ 13-1-56 (81225) 
సరితః సాగరాశ్చైవ భావాభావౌ చ పన్నగ।
సర్వే కాలేన సృజ్యంతే హ్రియంతే చ పునఃపునః॥ 13-1-57 (81226) 
ఏవం జ్ఞాత్వా కథం మాం సదోషం సర్ప మన్యసే।
అథ చైవం గతే దోషే మయి త్వమపి దోషవాన్॥ 13-1-58 (81227) 
సర్ప ఉవాచ। 13-1-59x (6738) 
నిర్దోషం దోషవంతం వా న త్వాం మృత్యో బ్రవీంయహం।
త్వయాఽహం చోదిత ఇతి బ్రవీంయేతావదేవ తు॥ 13-1-59 (81228) 
యది కాలే తు దోషోఽస్తి యది తత్రాపి నేష్యతే।
దోషో నైవ పరీక్ష్యో మే న హ్యత్రాధికృతా వయం॥ 13-1-60 (81229) 
నిర్మోక్షస్త్వస్య దోషస్య మయా కార్యో యథా తథా।
మృత్యోరపి న దోషః స్యాదితి మేఽత్ర ప్రయోజనం॥ 13-1-61 (81230) 
భీష్మ ఉవాచ। 13-1-62x (6739) 
సర్పోఽథార్జునకం ప్రాహ శ్రుతం తే మృత్యుభాషితం।
నానాగసం మాం పాశేన సంతాపయితుమర్హసి।  13-1-62 (81231) 
లుబ్ధక ఉవాచ। 13-1-63x (6740) 
మృత్యోః శ్రుతం మే వచనం తవ చైవ భుజంగమ।
నైవ తావదదోషత్వం భవతి త్వయి పన్నగ॥ 13-1-63 (81232) 
మృత్యుస్త్వం చైవ హేతుర్హి బాలస్యాస్య వినాశనే।
ఉభయం కారణం మన్యే న కారణమకారణం॥ 13-1-64 (81233) 
ధిఙ్భృత్యుం చ దురాత్మానం క్రూరం దుఃఖకరం సతాం।
త్వాం చైవాహం వధిష్యామి పరపాపస్య కారణం॥ 13-1-65 (81234) 
మృత్యురువాచ। 13-1-66x (6741) 
వివశౌ కాలవశగావావాం నిర్దిష్టకారిణౌ।
నావాం దోషేణ గంతవ్యౌ యది సంయక్ప్రపశ్యసి॥ 13-1-66 (81235) 
లుబ్ధక ఉవాచ। 13-1-67x (6742) 
యువాముభౌ కాలవశౌ యది మే మృత్యుపన్నగౌ।
హర్షక్రోధౌ యథా స్యాతామేతదిచ్ఛామి వేదితుం॥ 13-1-67 (81236) 
మృత్యురువాచ। 13-1-68x (6743) 
యా కాచిదేవ చేష్టా స్యాన్సర్వా కాలప్రచోదితా।
పూర్వమేవైతదుక్తం హి మయా లుబ్ధక తత్వతః॥ 13-1-68 (81237) 
తస్మాదుభౌ కాలవశావావాం నిర్దిష్టకారిణౌ।
నావాం దోపేణ గంతవ్యౌ త్వయా లుబ్ధక కర్హిచిత్॥ 13-1-69 (81238) 
భీష్మ ఉవాచ। 13-1-70x (6744) 
అథోపగంయ కాలస్తు తస్మింధర్మార్థసంశయే।
అబ్రవీత్పన్నగం మృత్యుం లుబ్ధం చార్జునకం తథా॥ 13-1-70 (81239) 
న హ్యహం నాప్యయం మృత్యుర్నాయం లుబ్ధక పన్నగః।
కిల్బిషీ జంతుమరణే న వయం హి ప్రయోజకాః॥ 13-1-71 (81240) 
అకరోద్యదయం కర్మ తన్నోఽర్జునక చోదకం।
వినాశహేతుర్నాన్యోఽస్య వధ్యతేఽయం స్వకర్మణా॥ 13-1-72 (81241) 
యదనేన కృతం కర్మ తేనాయం నిధనం గతః।
వినాశహేతుః కర్మాస్య సర్వే కర్మవశా వయం॥ 13-1-73 (81242) 
కర్మదాయాదవాఁల్లోకః కర్మసంబంధలక్షణః।
కర్మాణి చోదయంతీహ యథాన్యోన్యం తథావయం॥ 13-1-74 (81243) 
యథా మృత్పిండతః కర్తా కురుతే యద్యదిచ్ఛతి।
ఏవమాత్మకృతం కర్మ మానవః ప్రతిపద్యతే॥ 13-1-75 (81244) 
యథా చ్ఛాయాతపౌ నిత్యం సుసంబద్ధౌ నిరంతరం।
తథా కర్మ చ కర్తా చ సంబద్ధావాత్మకర్మభిః॥ 13-1-76 (81245) 
ఏవం నాహం న వై మృత్యుర్న సర్పో న తథా భవ న్।
న చేయం బ్రాహ్మణీ వృద్ధా శిశురేవాత్ర కారణం॥ 13-1-77 (81246) 
తస్మింస్తథా బ్రువాణే తు బ్రాహ్మణీ గౌతమీ నృప।
స్వకర్మప్రత్యయాఁల్లోకాన్మత్వాఽర్జునకమబ్రవీత్॥ 13-1-78 (81247) 
నైవ కాలో న భుజగో న మృత్యురిహ కారణం।
స్వకర్మభిరయం బాలః కాలేన నిధం గతః॥ 13-1-79 (81248) 
మయా చ తత్కృతం కర్మ యేనాయం మే మృతః సుతః।
యాతు కాలస్తథా మృత్యుర్ముంచార్జునక పన్నగం॥ 13-1-80 (81249) 
భీష్మ ఉవాచ। 13-1-81x (6745) 
తతో యథాగతం జగ్ముర్మృత్యుః కాలోఽథ పన్నగః।
అభూద్విశోకోఽర్జునకో విశోకా చైవ గౌతమీ॥ 13-1-81 (81250) 
ఏతచ్ఛ్రుత్వా శమం గచ్ఛ మా భూః శోకపరో నృప।
స్వకర్మప్రత్యయాఁల్లోకాంస్త్రీన్విద్ధి సమితింజయ॥ 13-1-82 (81251) 
నైవ త్వయా కృతం కర్మ నాపి దుర్యోధనేన వై।
కాలేనైతత్కృతం విద్ధి నిహతా యేన పార్థివాః॥ 13-1-83 (81252) 
వైశంపాయన ఉవాచ। 13-1-84x (6746) 
ఇత్యేతద్వచనం శ్రుత్వా బభూవ విగతజ్వరః।
యుధిష్ఠరో మహాతేజాః పప్రచ్ఛేదం చ ధర్మవిత్॥ ॥ 13-1-84 (81253) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ప్రథమోఽధ్యాయః॥ 1 ॥

Mahabharata - Anushaasana Parva - Chapter Footnotes

7-1-2 ధర్మో బహువిధాకార ఇతి ట. పాఠ॥ 7-1-5 సీదే సీదామి సదా వర్షమివాంబుదం ఇతి థ.పాఠః॥ 7-1-6 మత్కృతే మన్నిమిత్తం। ప్రత్యమిత్రైః అమిత్రాణాం ప్రతికూలైరస్మదీయైరర్జునశిఖండిప్రభృతిభిః॥ 7-1-19 అథ తం సాధుపాశేనేతి ధ. పాఠ॥ 7-1-20 కేన హేతునా కేనోపాయేన॥ 7-1-21 హేతుమేవాహ అగ్నావితి॥ 7-1-22 ప్రాప్తవ్యమవిచింతయన్నితి ఝ.పాఠః॥ 7-1-23 ప్లవంతే దుఃఖార్ణవం తరంతి। మజ్జంతి చ తత్రైవ। వస్త్రం క్లిన్నమివోదకే ఇతి ట. పాఠః 7-1-24 ఉత్సర్గే ప్రాణోత్సర్గే॥ 7-1-29 శ్రేయః పరలోకహితం తదేవాఽవ్యయో లాభః సచ శత్రూన్ హత్వైవ లభ్య ఇత్యధ్యాహృత్య యోజ్యం। బలిభ్యః సర్వేభ్యః ప్రశస్తః శ్రేష్ఠశ్చ స్యాత్। శత్రువధాల్లోకత్రయేపి మాన్యో భవతీత్యర్థః॥ 7-1-31 త్యజంతి నాశయంతి॥ 7-1-32 మే పుత్రకో జీవితం న సంప్రాప్స్యతే। గుణం పుణ్యం। జీవం జీవంతం॥ 7-1-33 శూలీ యజ్ఞం హత్వేతి సంబంధః॥ 7-1-35 సంస్తభ్య ధైర్యమాలంబ్య॥ 7-1-36 అచూచుదత్ ప్రేరితవాన్॥ 7-1-37 దష్టో దష్టవాన్। కిల్బిషం చేదస్తి తర్హి ప్రయోక్తురేవ న ప్రయోజ్యస్య మమ శరస్యేవేత్యర్థః॥ 7-1-39 చేతనత్వాత్కిల్బిషీత్యవశ్యం వధ్యోఽసీత్యర్థః॥ 7-1-42 ఆయుధం హి అయస్కాంతవత్ప్రహర్తారం ప్రయోజయతి। తేనాయుధకర్తాపి ప్రయోజకస్తస్య చాయం కారయితా ప్రహర్తుకామః ప్రయోజక ఇత్యన్యోన్యప్రయోజ్యత్వాన్న కస్యచిద్ధంతృత్వమిత్యర్థః॥ 7-1-43 సమవాయే సముదాయే॥ 7-1-45 యతః కృతేఽపి అసతి దుష్టే కార్యే దోషే హేతుః కర్తా న లిప్యతే తవమతే। తస్మాత్ చోరాదిరత్రైవ రాజ్ఞాం వధ్యః ప్రాయశ్చిత్తీ చ న స్యాత్॥ 7-1-46 కారణే కర్తరి సతి కుఠారోద్యమనాదికార్యేణ ఛిదిక్రియా జాయతే అసత్యపి కర్తరి తరుశాఖాంతనిఘర్షేణ కార్యేణ తజ్జేనాగ్నినా వనదాహక్రియా జాయతే। తస్మాచ్ఛాఖాయా ఇవ మమాపి కర్తృత్వం అప్రయోజకత్వాన్న దోషహేతుః విశేషాభావాదిత్యర్థః॥ 7-1-49 ఏవమృత్విగాదివదన్యప్రేర్యత్వాన్నాహం కిల్బిషీ కింతు మమ ప్రయోజక ఏవేతి భావః॥ 7-1-53 కాలాత్మకాః కాలస్యేవాఽఽత్మా స్వభావో యేషాం తే। కాలానుసారిణ ఇత్యర్థః॥ 7-1-57 భావాభావావైశ్వర్యానైశ్వర్యే॥ 7-1-63 మే మయా॥ 7-1-67 భో మృత్యుపన్నగౌ యది యువాం కాలవశౌ తర్హి మే మమ తటస్తస్య పరోపకర్తరి హర్షః అపకర్త్రోశ్చ యువయోరుపరి ద్వేషో వా యతా స్యాతాం తథా బ్రూతం। ఏతదహం వేదితుమిచ్ఛామీత్యధ్యాహారపూర్వకం యోజ్యం। ఏవం సర్వస్య పరవశత్వే ఉపకర్త్రపకర్త్రోః స్తుతినిందే న స్యాతామితి భావః 7-1-68 ఈశ్వరాధీనో జనః సదసద్వా కుర్వాణో న స్తుత్యో న వా నింద్య ఇతి భావః॥ 7-1-69 దోషేణ యుక్తావితి శేషః। గంతవ్యౌ జ్ఞాతవ్యౌ॥ 7-1-70 ధర్మస్యార్థః ఫలం తత్ర విషయే॥ 7-1-74 కర్మైవ దాయాదః పుత్రవత్తారకం తద్వాన్। కర్మసంబంధః కర్మఫలయోగః తదేవ లక్షణం పుణ్యపాపవత్తాజ్ఞాపకం యస్య తథా॥ 7-1-78 కర్మైవ ప్రత్యయః కారణం యేషాం తాన్ లోకాన్ స్వర్గనరకాదీన్॥ 7-1-80 తత్కర్మ పుత్రశోకప్రదం॥





అనుశాసనపర్వ - అధ్యాయ 002

॥ శ్రీః ॥

13.2. అధ్యాయః 002 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గార్హస్థ్యాశ్రయణేనాతిథిసత్కారస్య శ్రేయఃసాధనతాయాం సుదర్శనోపాఖ్యానకథనం॥ 1 ॥

Mahabharata - Anushaasana Parva - Chapter Text

13-2-0 (81254) 
యుధిష్ఠిర ఉవాచ। 13-2-0x (6747) 
పితామహ మహాప్రాజ్ఞ సర్వశాస్త్రవిశారద।
శ్రుతం మే మహదాఖ్యానమిదం మతిమతాంవర॥ 13-2-1 (81255) 
భూయస్తు శ్రోతుమిచ్ఛామి ధర్మార్థసహితం నృప।
కథ్యమానం త్వయా కించిత్తన్మే వ్యాఖ్యాతుమర్హసి॥ 13-2-2 (81256) 
కేన మృత్యుర్గృహస్థేన ధర్మమాశ్రిత్య నిర్జితః।
ఇత్యేతద్ధర్మమాచక్ష్వ తత్త్వేనాపి చ పార్థివ॥ 13-2-3 (81257) 
భీష్మ ఉవాచ। 13-2-4x (6748) 
అత్రాప్యుదాహరంతీమమితిహాసం పురాతనం।
యథా మృత్యర్గృహస్థేన ధర్మమాశ్రిత్య నిర్జితః॥ 13-2-4 (81258) 
మనోః ప్రజాపతే రాజన్నిక్ష్వాకురభవత్సుతః।
తస్య పుత్రశతం జజ్ఞే నృపతేః సూర్యవర్చసః॥ 13-2-5 (81259) 
దశమస్తస్య పుత్రస్తు దశాశ్వో నామ భారత।
మాహిష్మత్యామభూద్రాజా ధర్మాత్మా సత్యవిక్రమః॥ 13-2-6 (81260) 
దశాశ్వస్య సుతస్త్వాసీద్రాజా పరమధార్మికః।
సత్యే తపసి దానే చ యస్య నిత్యం రతం మనః॥ 13-2-7 (81261) 
మదిరాశ్వ ఇతి ఖ్యాతః పృథివ్యాం పృథివీపతిః।
ధనుర్వేదే చ వేదే చ నిరతో యోఽభవత్సదా॥ 13-2-8 (81262) 
మదిరాశ్వస్య పుత్రస్తు ద్యుతిమాన్నామ పార్థివః।
మహాభాగో మహాతేజా మహాసత్వో మహాబలః॥ 13-2-9 (81263) 
పుత్రో ద్యుతిమతస్త్వాసీద్రాజా పరమధార్మికః।
సర్వలోకేషు విఖ్యాతః సువీరో నామ నామతః। 
ధర్మాత్మా కోశవాంశ్చాపి దేవరాజ ఇవాపరః॥  13-2-10 (81264) 
సువీరస్య తు పుత్రోఽభూత్సర్వసంగ్రామదుర్జయః।
దుర్జయో నామ విఖ్యాతః సర్వశస్త్రభృతాంవర॥ 13-2-11 (81265) 
దుర్జయస్యేంద్రవపుషః పుత్రోఽగ్నిసదృశద్యుతిః।
దుర్యోధనో నామ మహాన్రాజా రాజర్షిసత్తమః॥ 13-2-12 (81266) 
తస్యేంద్రసమవీర్యస్య సంగ్రామేష్వనివర్తినః।
విషయే వాసవస్తస్య సంయగేవ ప్రవర్షతి॥ 13-2-13 (81267) 
రత్నైర్ధనైశ్చ పశుభిః సస్యైశ్చాపి పృథగ్విధైః।
నగరం విషయశ్చాస్య ప్రతిపూర్ణస్తదాఽభవత్॥ 13-2-14 (81268) 
న తస్య విషయే చాభూత్కృపణో నాపి దుర్గతః।
వ్యాధితో వా కృశో వాఽపరి తస్మిన్నాభూన్నరః క్వచిత్॥ 13-2-15 (81269) 
సుదక్షిణో మధురవాగనసూయుర్జితేంద్రియః।
ధర్మాత్మా చానృశంసశ్చ విక్రాంతోఽథావికత్థనః॥ 13-2-16 (81270) 
యజ్వా చ దాంతో మేధావీ బ్రహ్మణ్యః సత్యసంగరః।
న చావమంతా దాతా చ వేదవేదాంగపారగః॥ 13-2-17 (81271) 
తం నర్మదా దేవనదీ పుణ్యా శీతజలా శివా।
చకమే పురుషవ్యాఘ్రం స్వేన భావేన భారత॥ 13-2-18 (81272) 
తస్యాం జజ్ఞే తదా నద్యాం కన్యా రాజీవలోచనా।
నాంనా సుదర్శనా రాజన్రూపేణ చ సుదర్శనా॥ 13-2-19 (81273) 
తాదృగ్రూపా న నారీషు భూతపూర్వా యుధిష్ఠిర।
దుర్యోధనసుతా యాదృగభవద్వరవర్ణినీ॥ 13-2-20 (81274) 
తామగ్నిశ్చకమే సాక్షాద్రాజకన్యాం సుదర్శనాం।
స్వరూపం దీప్తిమత్కృత్వా శరదర్కసమద్యుతి॥ 13-2-21 (81275) 
సా చాగ్నిశరణే రాజ్ఞః శుశ్రూషాకృతనిశ్చయా।
నియుక్తా పితృసందేశాదారిరాధయిషుః శిఖిం॥ 13-2-22 (81276) 
తస్యా మనోహరం రూపం దృష్ట్వా దేవో హుతాశనః।
మన్మథేన సమాదిష్టః పత్నీత్వే యతతే మిథః॥ 13-2-23 (81277) 
భజ మామనవద్యాంగి కామాత్కమలలోచనే।
రంభోరు మృగశావాక్షి పూర్ణచంద్రనిభాననే॥ 13-2-24 (81278) 
తవేదం పద్మపత్రాక్షం ముఖం దృష్ట్వా మనోహరం।
భ్రూలతాలలితం కాంతమనంగో బాధతే హి మాం॥ 13-2-25 (81279) 
లలాటం చంద్రరేఖాభం శిరోరుహవిభూషితం।
దృష్ట్వా తే పత్రలేఖాంతమనంగో బాధతే భృశం॥ 13-2-26 (81280) 
బాలాతపేన తులితం సస్వేదపులకోద్గమం।
బింబాధరోష్ఠవదనం విబుద్ధమివ పంకజం। 
అతీవ చారువిభ్రాంతం మదమావహతే మమ॥  13-2-27 (81281) 
దంతప్రకాశనియతా వాణీ తవ సురక్షితా।
తాంరపల్లవసంకాశా జిహ్వేయం మే మనోహరా॥ 13-2-28 (81282) 
సమాః స్నిగ్ధాః సుజాతాశ్చ సహితాశ్చ ద్విజాస్తవ।
ద్విజప్రియే ప్రసీదస్వ భజ మాం సుభగా హ్యసి॥ 13-2-29 (81283) 
మనోజ్ఞం సుకృతాపాంగం ముఖం తవ మనోహరం।
స్తనౌ తే సంహతౌ భీరు హారాభరణభూషితౌ॥ 13-2-30 (81284) 
పక్వబిల్వప్రతీకాశౌ కర్కశౌ సంగమక్షమౌ।
గంభీరనాభిసుభగే భజ మాం వరవర్ణిని॥ 13-2-31 (81285) 
భీష్మ ఉవాచ। 13-2-32x (6749) 
సైవముక్తా విరహితే పావకేన మహాత్మనా।
ఈషదాకంపహృదయా వ్రీడితా వాక్యమబ్రవీత్॥ 13-2-32 (81286) 
నలు నామ కులీనానాం కన్యకానాం విశేషతః।
మాతా పితా ప్రభవతః ప్రదానే బాంధవాశ్చ యే॥ 13-2-33 (81287) 
పాణిగ్రహణమంత్రైశ్చ హుతే చైవ విభావసౌ।
సతాం మధ్యే నివిష్టాయాః కన్యాయాః శరణం పతిః  13-2-34 (81288) 
సాఽహం నాత్మవశా దేవ పితరం వరయస్వ మే।  13-2-35 (81289) 
అథ నాతిచిరాద్రాజా కాలాద్దుర్యోధనస్తదా।
యజ్ఞసంభారనిపుణాన్మంత్రీనాహూయ చోక్తవాన్। 
యజ్ఞం యక్ష్యేఽహమితి వై సంభారాన్సంభ్రియంతు మే॥  13-2-36 (81290) 
తతః సమాహితే తస్య యజ్ఞే బ్రాహ్మణసత్తమైః।
విప్రరూపీ హుతవహో నృపం కన్యామయాచత॥ 13-2-37 (81291) 
న తు రాజా ప్రదానాయ తస్మై భావమకల్పయత్।
దరిద్రశ్చాసవర్ణశ్చ మమాయమితి పార్థివః। 
ఇతి తస్మై న వై కన్యాం దిత్సాం చక్రే నరాధిపః॥  13-2-38 (81292) 
అథ దీక్షాముపేతస్య యజ్ఞే తస్య మహాత్మనః।
ఆహితో హవనార్థాయ వేద్యామగ్నిః ప్రణశ్యత॥ 13-2-39 (81293) 
తతః స భీతో నృపతిర్భృశం ప్రవ్యథితేంద్రియః।
మంత్రిణో బ్రాహ్మణాంశ్చైవ పప్రచ్ఛ కిమిదం భవేత్। 
యజ్ఞే సమిద్ధో భగవాన్నష్టో మే హవ్యవాహనః॥  13-2-40 (81294) 
సంమంత్రకుశలైస్తైస్తైర్బ్రాహ్మణైర్వేదపారగైః।
ఋత్విగ్భిర్మంత్రకుశలైర్యజ్యతాం వా హుతాశనః॥ 13-2-41 (81295) 
అథ ఋక్సామయజుషాం బ్రాహ్మణైర్వేదపారగైః।
వేదతత్వార్థకుశలైస్తతః సోమపురస్కరైః॥ 13-2-42 (81296) 
గుహ్యైశ్చ నామభిః సర్వైరాహూతో హవ్యవాహనః।
స్వరూపం దీప్తిమత్కృత్వా శరదర్కసమద్యుతిః॥ 13-2-43 (81297) 
తతో మహాత్మా తానాహ దహనో బ్రాహ్మణర్షభాన్।
వరయాంయాత్మనోఽర్థాయ దుర్యోధనసుతామితి॥ 13-2-44 (81298) 
తతస్తే కల్యముత్థాయ తస్మై రాజ్ఞే న్యవేదయన్।
బ్రాహ్మణా విస్మితాః సర్వే యదుక్తం చిత్రభానునా॥ 13-2-45 (81299) 
తతః స రాజా తచ్ఛ్రుత్వా వచనం బ్రహ్మవాదినాం।
అవాప్య పరమం హర్షం తథేతి ప్రాహ బుద్ధిమాన్॥ 13-2-46 (81300) 
అయాచత చ తం శుల్కం భగవంతం విభావసుం।
నిత్యం సాన్నిధ్యమిహ తే చిత్రభానో భవేదితి॥ 13-2-47 (81301) 
తమాహ భగవానగ్నిరేవమస్త్వితి పార్థివం।
తతః సాన్నిధ్యమద్యాపి మాహిష్మత్యాం విభావసోః॥
దృష్టం హి సహదేవేన దిశం విజయతా చ తత్।  13-2-48 (81302) 
తతస్తాం సమలంకృత్య కన్యామహతవాససం।
దదౌ దుర్యోధనో రాజా పావకాయ మహాత్మనే॥ 13-2-49 (81303) 
ప్రతిజగ్రాహ చాగ్నిస్తు రాజకన్యాం సుదర్శనాం।
విధినా వేదదృష్టేన వసోర్ధారామివాధ్వరే॥ 13-2-50 (81304) 
తస్యా రూపేణ శీలేన కులేన వపుషా శ్రియా।
అభవత్ప్రీతిమానగ్నిర్గర్భం చాస్యాం సమాదధే॥ 13-2-51 (81305) 
తస్యాః సమభవత్పుత్రో నాంనాఽగ్నేయః సుదర్శనః॥  13-2-52 (81306) 
సుదర్శనస్తు రూపేణ పూర్ణేందుసదృశోపమః।
శిశురేవాధ్యగాత్సర్వం పరం బ్రహ్మ సనాతనం॥ 13-2-53 (81307) 
అథౌఘవాన్నామ నృపో నృగస్యాసీత్పితామహః।
తస్యాప్యోఘవతీ కన్యా పుత్రశ్చౌఘరథోఽభవత్॥ 13-2-54 (81308) 
తామోఘవాందదౌ తస్మై స్వయమోఘవతీం సుతాం।
సుదర్శనాయ విదుషే భార్యార్థే దేవరూపిణీం॥ 13-2-55 (81309) 
స గృహస్థాశ్రమరతస్తయా సహ సుదర్శనః।
కురుక్షేత్రేఽవసద్రాజన్నోఘవత్యా సమన్వితః॥ 13-2-56 (81310) 
గృహస్థశ్చావజేష్యామి మృత్యుమిత్యేవ స ప్రభో।
ప్రతిజ్ఞామకరోద్ధీమాందీప్తతేజా విశాంపతే॥ 13-2-57 (81311) 
తామేవౌఘవతీం రాజన్స పావకసుతోఽబ్రవీత్।
అతిథేః ప్రతికూలం తే న కర్తవ్యం కథంచన॥ 13-2-58 (81312) 
యేనయేన చ తుష్యేత నిత్యమేవ త్వయాఽతిథిః।
అప్యాత్మనః ప్రదానేన న తే కార్యా విచారణా॥ 13-2-59 (81313) 
ఏతద్వ్రతం మమ సదా హృది సంపరివర్తతే।
గృహస్థానాం చ సుశ్రోణి నాతిథేర్విద్యతే పరం॥ 13-2-60 (81314) 
ప్రమాణం యది వామోరు వచస్తే మమ శోభనే।
ఇదం వచనమవ్యగ్రా హృది త్వం ధారయేః సదా॥ 13-2-61 (81315) 
నిష్క్రాంతే మయి కల్యాణి తథా సన్నిహితేఽనఘే।
నాతిథిస్తేఽవమంతవ్యః ప్రమాణం యద్యహం తవ॥ 13-2-62 (81316) 
తమబ్రవీదోఘవతీ తథా మూర్ధ్ని కృతాంజలిః।
న మే త్వద్వచనాత్కించిన్న కర్తవ్యం కథంచన॥ 13-2-63 (81317) 
జిగీషమాణస్తు గృహే తదా మృత్యుః సుదర్శనం।
పృష్ఠతోఽన్వగమద్రాజన్రంధ్రాన్వేషీ తదా సదా॥ 13-2-64 (81318) 
ఇధ్మార్థం తు గతే తస్మిన్నగ్రిపుత్రే సుదర్శనే।
అతిధిర్బ్రాహ్మణః శ్రీమాంస్తామాహౌఘవతీం తదా॥ 13-2-65 (81319) 
ఆతిథ్యం కృతమిచ్ఛామి త్వయాఽద్య వరవర్ణిని।
ప్రమాణం యది ధర్మస్తే గృహస్థాశ్రమసంమతః॥ 13-2-66 (81320) 
ఇత్యుక్తా తేన విప్రేణి రాజపుత్రీ యశస్వినీ।
విధినా ప్రతిజగ్రాహ వేదోక్తేన విశాంపతే॥ 13-2-67 (81321) 
ఆసనం చైవ పాద్యం చ తస్మై దత్త్వా ద్విజాతయే।
ప్రోవాచౌఘవతీ విప్రం కేనార్థః కిం దదామి తే॥ 13-2-68 (81322) 
తామబ్రవీత్తతో విప్రో రాజపుత్రీం సుదర్శనాం।
త్వయా మమార్థః కల్యాణి నిర్విశంకైతదాచర॥ 13-2-69 (81323) 
యది ప్రమాణం ధర్మస్తే గృహస్థాశ్రమసంమతః।
ప్రదానేనాత్మనో రాజ్ఞి కర్తుమర్హసి మే ప్రియం॥ 13-2-70 (81324) 
స తయా ఛంద్యమానోఽన్యైరీప్సితైర్నృపకన్యయా।
నాన్యమాత్మప్రదానాత్స తస్యా వవ్రే పరం ద్విజః॥ 13-2-71 (81325) 
సా తు రాజసుతా స్మృత్వా భర్తుర్వచనమాదితః।
తథేతి లజ్జమానా సా తమువాచ ద్విజర్షభం॥ 13-2-72 (81326) 
తతో విహస్య విప్రర్షిః సా చైవోపవివేశ హ।
సంస్మృత్య భర్తుర్వచనం గృహస్థాశ్రమకాంక్షిణః॥ 13-2-73 (81327) 
అథేధ్మాన్సముపాదాయ స పావకిరుపాగమత్।
మృత్యునా రౌద్రభావేన నిత్యం బంధురివాన్వితః॥ 13-2-74 (81328) 
తతస్త్వాశ్రమమాగంయ స పావకసుతస్తదా।
తాం వ్యాజహారౌఘవతీం క్వాసి యాతేతి చాసకృత్॥ 13-2-75 (81329) 
తస్మై ప్రతివచః సా తు భర్త్రే న ప్రదదౌ తదా।
కరాభ్యాం తేన విప్రేణ స్పృష్టా భర్తృవ్రతా సతీ॥ 13-2-76 (81330) 
ఉచ్ఛిష్టాఽస్మీతి మన్వానా లజ్జితా భర్తురేవ చ।
తూష్ణీంభూతాఽభవత్సాధ్వీ విప్రకోపాచ్చ శంకితా॥ 13-2-77 (81331) 
అథ తాం కిన్వితి పునః ప్రోవాచ స సుదర్శనః।
క్వ సా సాధ్వీ క్వ సాయాతా గరీయ కిమతో మమ॥ 13-2-78 (81332) 
పతివ్రతా సత్యశీలా నిత్యం చైవార్జవే రతా।
కథం న ప్రత్యుదేత్యద్య స్మయమానా యథాపురం॥ 13-2-79 (81333) 
ఉటజస్థస్తు తం విప్రః ప్రత్యువాచ సుదర్శనం।
అతిథిం విద్ధి సంప్రాప్తం బ్రాహ్మణం పావకే చ మాం॥ 13-2-80 (81334) 
అనయా ఛంద్యమానోఽహం భార్యయా తవ సత్తమ।
తైస్తైరతిథిసత్కారైర్బ్రహ్మన్నేషా వృతా మయా॥ 13-2-81 (81335) 
ఆత్మప్రదానవిధినా మామర్చతి శుభాననా।
అనూరూపం యదత్రాన్యత్తద్భవాన్కర్తుమర్హతి॥ 13-2-82 (81336) 
కూటముద్గరహస్తస్తు మృత్యుస్తం వై సమన్వగాత్।
హీనప్రతిజ్ఞమత్రైవం వధిష్యామీతి చింతయన్॥ 13-2-83 (81337) 
సుదర్శనస్తు మనసా కర్మణా చక్షుషా గిరా।
త్యక్తేర్ష్యస్త్యక్తమన్యుశ్చ స్మయమానోఽబ్రవీదిదం॥ 13-2-84 (81338) 
సురతం తేఽస్తు విప్రాగ్ర్య ప్రీతిర్హి పరమా మమ।
గృహస్థస్య హి ధర్మోఽగ్ర్యః సంప్రాప్తాతిథిపూజనం॥ 13-2-85 (81339) 
అతిథిః పూజితో యస్య గృహస్థస్య తు గచ్ఛతి।
నాన్యస్తస్మాత్పరో ధర్మ ఇతి ప్రాహుర్మనీషిణః॥ 13-2-86 (81340) 
ప్రాణాశ్చ మమ దారాశ్చ యచ్చాన్యద్విద్యతే వసు।
అతిథిభ్యో మయా దేయమితి మే వ్రతమాహితం॥ 13-2-87 (81341) 
నిఃసందిగ్ధం యథా వాక్యమేతన్మే సముదాహృతం।
తేనాహం విప్ర సత్యేన స్వయమాత్మానమాలభే॥ 13-2-88 (81342) 
పృథివీ వాయురాకాశమాపో జ్యోతిశ్చ పంచమం।
బుద్ధిరాత్మా మనః కాలో దిశశ్చైవ గుణా దశ॥ 13-2-89 (81343) 
నిత్యమేవ హి పశ్యంతి దేహినాం దేహసంశ్రితాః।
సుకృతం దుష్కృతం చాపి కర్మ కర్మవతాంవర॥ 13-2-90 (81344) 
యథైషా నానృతా వాణీ మయాఽద్య సముదీరితా।
తేన సత్యేన మాం దేవాః పాలయంతు దహంతు వా॥ 13-2-91 (81345) 
తతో నాదః సమభవద్దిక్షు సర్వాసు భారత।
అసకృత్సత్యమిత్యేవం నైతన్మిథ్యేతి సర్వతః॥ 13-2-92 (81346) 
ఉటజాత్తు తతస్తస్మాన్నిశ్చక్రామ స వై ద్విజః।
వపుషా ద్యాం చ భూమిం చ వ్యాప్య వాయురివోద్యతః॥ 13-2-93 (81347) 
స్వరేణ విప్రః శైక్షేణ త్రీంల్లోకాననునాదయన్।
ఉవాచ చైనం ధర్మజ్ఞం పూర్వమామంత్ర్య నామతః॥ 13-2-94 (81348) 
ధర్మోఽహమస్మి భద్రం తే జిజ్ఞాసార్థం తవానఘ।
ప్రాప్తః సత్యం చ తే జ్ఞాత్వా ప్రీతిర్మే పరమా త్వయి॥ 13-2-95 (81349) 
విజితశ్చ త్వయా మృత్యుర్యోఽయం త్వామనుగచ్ఛతి।
రంధ్రాన్వేషీ తవ సదా త్వయా ధృత్యా వశీకృతః॥ 13-2-96 (81350) 
న చాస్తి శక్తిస్త్రైలోక్యే కస్య చిత్పురుషోత్తమ।
పతివ్రతామిమాం సాధ్వీం తవోద్వీక్షితుమప్యుత॥ 13-2-97 (81351) 
రక్షితా త్వద్గుణైరేషా పాతివ్రత్యగుణైస్తథా।
అధృష్యా యదియం బ్రూయాత్తథా తన్నాన్యథా భవేత్॥ 13-2-98 (81352) 
ఏషా హి తపసా స్వేన సంయుక్తా బ్రహ్మవాదినీ।
పావనార్థం చ లోకస్య సరిచ్ఛ్రేష్ఠా భవిష్యతి॥ 13-2-99 (81353) 
అర్ధేనౌఘవతీ నామ త్వామర్ధేనానుయాస్యతి।
శరీరేణ మహాభాగా యోగో హ్యస్యా వశే స్థితః। 
అనయా సహ లోకాంశ్చ గంతాఽసి తపసార్జితాన్॥  13-2-100 (81354) 
యత్ర నావృత్తిమభ్యేతి శాశ్వతాంస్తాననుత్తమాన్।
అనేన చైవ దేహేన లోకాంస్త్వమభిపత్స్యసే॥ 13-2-101 (81355) 
నిర్జితశ్చ త్వయా మృత్యురైశ్వర్యం చ తవోత్తమం।
పంచభూతాన్యతిక్రాంతః స్వవీర్యాచ్చ మనోజవః।  13-2-102 (81356) 
గృహస్థధర్మేణానేన కామక్రోధౌ చ తే జితౌ॥
స్నేహో రాగశ్చ తంద్రీ చ మోహో ద్రోహశ్చ కేవలః। 
తవ శుశ్రూషయా రాజన్రాజపుత్ర్యా చ నిర్జితాః॥  13-2-103 (81357) 
భీష్మ ఉవాచ। 13-2-104x (6750) 
శుక్లానాం తు సహస్రేణ వాజినాం రథముత్తమం।
యుక్తం ప్రగృహ్య భగవాన్వాసవోప్యాజగామ తం॥ 13-2-104 (81358) 
మృత్యురాత్మా చ లోకాశ్చ జితా భూతాని పంచ చ।
బుద్ధిః కాలో మదో మోహః కామక్రోధౌ తథైవ చ  13-2-105 (81359) 
తస్మాద్గృహాశ్రమస్థస్య నాన్యద్దైవతమస్తి వై।
ఋతేఽతిథిం నరవ్యాఘ్ర మనసైతద్విచారయ॥ 13-2-106 (81360) 
అతిథిః పూజితో యద్ధి ధ్యాయతే మనసా శుభం।
న తత్క్రతుశతేనాపి తుల్యమాహుర్మనీపిణ॥ 13-2-107 (81361) 
సుదత్తం సుకృతం వాఽపి కంపయేదప్యనర్చితః॥  13-2-108 (81362) 
పాత్రం త్వతిథిమాసాద్య శీలాఢ్యం యో న పూజయేత్।
స దత్త్వా తుష్కృతం తస్మై పుణ్యమాదాయ గచ్ఛతి॥ 13-2-109 (81363) 
ఏతత్తే కథితం పుత్ర మయాఽఽఖ్యానమనుత్తమం।
యథా హి విజితో మృత్యుర్గృహస్థేన పురాఽభవత్॥ 13-2-110 (81364) 
ధన్యం యశస్యమాయుష్యమిదమాఖ్యానముత్తమం।
బుభూషతాఽభిమంతవ్యం సర్వదుశ్చరితాపహం॥ 13-2-111 (81365) 
ఇదం యః కథయేద్విద్వానహన్యహని భారత।
సుదర్శనస్య చరితం పుణ్యాఁల్లోకానవాప్నుయాత్॥ ॥ 13-2-112 (81366) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వితీయోఽధ్యాయః॥ 2 ॥

Mahabharata - Anushaasana Parva - Chapter Footnotes

7-2-15 దుర్గతో దరిద్రః॥ 7-2-21 చకమే కామయామాస॥ 7-2-38 అసవర్ణః అక్షత్రియః। దిత్సాం దాతుమిచ్ఛాం॥ 7-2-39 ప్రణశ్యత నాదృశ్యత॥ 7-2-43 దర్శయామాసేతి శేషః। 7-2-45 కల్యం ప్రాతః॥ 7-2-49 అహతం నవం వాసో యస్యాస్తాం॥ 7-2-50 వసోర్ధారాం సంతతాం ఘృతధారాం॥ 7-2-53 దృశాభ్యాం దృగ్భ్యాం సహితం సదృశం వక్రం తస్మిన్ పూర్ణేందోరుపమా సాదృశ్యం యస్య పూర్ణేందుసదృశోపమః॥ 7-2-57 గృహస్థశ్చ గృహస్థ ఏవ॥ 7-2-59 ఆత్మనః శరీరస్య॥ 7-2-62 ప్రమాణం హితజ్ఞాపకం॥ 7-2-63 కించిన్న కర్తవ్యమితి న అపితు కర్తవ్యమేవ॥ 7-2-64 పృష్ఠతస్తస్యాప్రత్యక్షం గృహేఽన్వగమత్॥ 7-2-65 బ్రాహ్మణస్తద్రూపీ మృత్యుః॥ 7-2-69 ఏతద్రతప్రదానం॥ 7-2-70 రాజ్ఞి రాజకన్యే॥ 7-2-71 ఛంద్యమానః ప్రలోభ్యమానః॥ 7-2-77 విప్రకారాచ్చ శంకితేతి థ. పాఠ॥ 7-2-82 అనురూపం స్త్రీదూషణానుగుణం దండం॥ 7-2-83 కూటముద్గరో లోహదండః। హీనప్రతిజ్ఞం త్యక్తాతిథివ్రతం॥ 7-2-89 గుణాః ఇంద్రియాణి తదభిమానిన్యో దేవతా ఇత్యర్థః॥ 7-2-94 శైక్షేణ ఉదాత్తాదిధర్మవతా॥ 7-2-100 అర్ధేన ఓఘవతీ నామ నదీ భవిష్యతీతి శేషః। యోగో హీతి యోగసిద్ధేయమతః శరీరద్వయం కరిష్యతీత్యర్థః॥ 7-2-103 రాజన్నితి ఋషిరాజత్వాత్ రాజజామానృత్వాద్వా సంబోధనం॥ 7-2-105 బుద్ధిరిత్యాదావపి జితేత్యాద్యనుషంగః॥ 7-2-111 బుభూషతా మిచ్ఛతా॥





అనుశాసనపర్వ - అధ్యాయ 003

॥ శ్రీః ॥

13.3. అధ్యాయః 003 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణ్యస్య క్షత్రియాదిదౌర్లభ్యే దృష్టాంతతయా మతంగోపాఖ్యానకథనారంభః॥ 1 ॥ తత్రేంద్రమతంగసంవాదానువాదారంభః॥ 2 ॥

Mahabharata - Anushaasana Parva - Chapter Text

<a id="anuzAsana-13-3-1x"
name="anuzAsana-13-3-1x">యుధిష్ఠిర ఉవాచ।

ప్రజ్ఞాశ్రుతాభ్యాం వృత్తేన శీలేన చ యథా భవాన్।
గుణైశ్చ వివిధైః సర్వైర్వయసా చ సమన్వితః॥ 13-3-1 (81367) 
భవాన్విశిష్టో బుద్ధ్యా చ ప్రజ్ఞయా తపసా తథా।
`సర్వేషామేవ జాతానాం సతామేతన్న సంశయః॥'  13-3-2 (81368) 
తస్మాద్భవంతం పృచ్ఛామి ధర్మం ధర్మభృతాంవర।
నాన్యస్త్వదన్యో లోకేషు ప్రష్టవ్యోస్తి నరాధిప॥ 13-3-3 (81369) 
క్షత్రియో యది వా వైశ్యః శూద్రో వా రాజసత్తమ।
బ్రాహ్మణ్యం ప్రాప్నుయాద్యేన తన్మే వ్యాఖ్యాతుమర్హసి॥ 13-3-4 (81370) 
`బ్రాహ్మణ్యం యది దుష్ప్రాపం త్రిభిర్వర్ణైర్నరాధిప।'
తపసా వా సుమహతా కర్మణా వా శ్రుతేన వా। 
బ్రాహ్మణ్యమథ చేదిచ్ఛేత్కథం శక్యం పితామహ॥  13-3-5 (81371) 
భీష్మ ఉవాచ। 13-3-6x (6751) 
బ్రాహ్మణ్యమతిదుష్ప్రాప్యం వర్ణైః క్షత్రాదిభిస్త్రిభిః।
పరం హి సర్వభూతానాం స్థానమేతద్యుధిష్ఠిర॥ 13-3-6 (81372) 
బహ్విస్తు సంసరన్యోనీర్జాయమానః పునఃపనః।
పర్యాయే తాత కస్మింశ్చిద్బ్రాహ్మణో నామ జాయతే॥ 13-3-7 (81373) 
అత్రాప్యుదాహరంతీమమితిహాసం పురాతనం।
మతంగస్య చ సంవాదం గర్దభ్యాశ్చ యుధిష్ఠిర॥ 13-3-8 (81374) 
ద్విజాతేః కస్యచిత్తాత తుల్యవర్ణః సుతస్త్వభూత్।
మతంగో నామ నాంనాఽఽసీత్సర్వైః సముదితో గుణైః॥ 13-3-9 (81375) 
స యజ్ఞకారః కౌంతేయ పిత్రోత్సృష్టః పరంతప।
ప్రాయాద్గర్దభయుక్తేన రథేనాప్యాశుగామినా॥ 13-3-10 (81376) 
స బాలం గర్దభం రాజన్వహంతం మాతురంతికే।
నిరవిధ్యత్ప్రతోదేన నాసికాయాం పునఃపునః॥ 13-3-11 (81377) 
తం దృశ్య నసి నిర్భిన్నం గర్దభీ పుత్రగృద్ధినీ।
ఉవాచ మా శుచః పుత్ర చండాలస్త్వాభివిధ్యతి॥ 13-3-12 (81378) 
బ్రాహ్మణో దారుణో నాస్తి మైత్రో బ్రాహ్మణ ఉచ్యతే।
ఆచార్యః సర్వభూతానాం శాస్తా కిం ప్రహరిష్యతి॥ 13-3-13 (81379) 
అయం తు పాపప్రకృతిర్బాలే న కురుతే దయాం।
స్వయోనిం మానయత్యేష భావో భావం నియచ్ఛతి॥ 13-3-14 (81380) 
ఏతచ్ఛ్రుత్వా మతంగస్తు దారుణం రాసభీవచః।
అవతీర్య రథాత్తూర్ణం రాసభీం ప్రత్యభాషత॥ 13-3-15 (81381) 
బ్రూహి రాసభి కల్యాణి మాతా మే యేన దూషితా।
కేన మాం వేత్సి చండాలం బ్రాహ్మణ్యం కేన మేఽనశత్। 
తత్త్వేనైతన్మహాప్రాజ్ఞే బ్రూహి సర్వమశేషతః॥  13-3-16 (81382) 
గర్దభ్యువాచ। 13-3-17x (6752) 
బ్రాహ్మణ్యాం వృషలేన త్వం మత్తాయాం నాపితేన హ।
జాతస్త్వమసి చండాలో బ్రాహ్మణ్యం తేన తేఽనశత్॥ 13-3-17 (81383) 
ఏవముక్తో మతంగస్తు ప్రతిప్రాయాద్గృహం పునః।
తమాగతమభిప్రేక్ష్య పితా వాక్యమథాబ్రవీత్॥ 13-3-18 (81384) 
యస్త్వం యజ్ఞార్థసంసిద్ధౌ నియుక్తో గురుకర్మణి।
కస్మాత్ప్రతినివృత్తోసి కచ్చిన్న కుశలం తవ॥ 13-3-19 (81385) 
మతంగ ఉవాచ। 13-3-20x (6753) 
అంత్యయోనిరయోనిర్వా కథం స కుశలీ భవేత్।
కుశలం తు కుతస్తస్య యస్యేయం జననీ పితః॥ 13-3-20 (81386) 
బ్రాహ్మణ్యాం వృషలాంజాతం పితర్వేదయతే హి మాం।
అమానుషీ గర్దభీయం తస్మాత్తప్స్యే తపో మహత్॥ 13-3-21 (81387) 
ఏవముక్త్వా స పితరం ప్రతస్థే కృతనిశ్చయః।
తతో గత్వా మహారణ్యమతపత్సుమహత్తపః॥ 13-3-22 (81388) 
తతః స తాపయామాస విబుధాంస్తపసాఽన్వితః।
మతంగః సుసుఖం ప్రేప్సుః స్థానం సుచరితాదపి॥ 13-3-23 (81389) 
తం తథా తపసా యుక్తమువాచ హరివాహనః।
మతంగ తప్స్యసే కిం త్వం భోగానుత్సృజ్య మానుషాన్॥ 13-3-24 (81390) 
వరం దదామి తే హంత వృణీష్వ త్వం యదిచ్ఛసి।
యచ్చాప్యవాప్యం హృది తే సర్వం తద్బ్రూహి మా చిరం॥ 13-3-25 (81391) 
మతంగ ఉవాచ। 13-3-26x (6754) 
బ్రాహ్మణ్యం కామయానోఽహమిదమారబ్ధవాంస్తపః।
గచ్ఛేయం తదవాప్యేహ వర ఏష వృతో మయా॥ 13-3-26 (81392) 
భీష్మ ఉవాచ। 13-3-27x (6755) 
ఏతచ్ఛ్రుత్వా తు వచనం తమువాచ పురదరః।
మతంగ దుర్లభమిదం విప్రత్వం ప్రార్థ్యతే త్వయా॥ 13-3-27 (81393) 
బ్రాహ్మణ్యం ప్రార్థయానస్త్వమప్రాప్యమకృతాత్మభిః।
వినశిష్యసి దుర్బుద్ధే తదుపారమ మా చిరం॥ 13-3-28 (81394) 
శ్రేష్ఠం యత్సర్వభూతేషు తపో యదతివర్తతే।
తదగ్ర్యం ప్రార్థయానస్త్వమచిరాద్వినశిష్యసి॥ 13-3-29 (81395) 
దేవతాసురమర్త్యేషు యత్పవిత్రం పరం స్మృతం।
చండాలయోనౌ జాతేన న తత్ప్రాప్యం కథంచన॥ ॥ 13-3-30 (81396) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి తృతీయోఽధ్యాయః॥ 3 ॥

Mahabharata - Anushaasana Parva - Chapter Footnotes

7-3-1 వృత్తమాచారః। శీలం వినయః॥ 7-3-4 బ్రాహ్మణ్యం చేదిచ్ఛేత్తర్హి కేన ప్రాప్తుయాత్తదితి అనుషజ్య వ్యాఖ్యేయం॥ 7-3-7 పర్యాయే ఆవృత్తౌ జన్మనాం॥ 7-3-9 తుల్యవర్ణః అన్యవర్ణజోఽపి జాతకర్మాదిసంస్కారయోగాత్తుల్యవర్ణత్వం గతః। నామ ప్రసిద్ధం॥ 7-3-10 యజ్ఞకారః యజ్ఞం కారయన్ ఆర్త్విజ్యం కుర్వన్నిత్యర్థః। ప్రాయాత్ అగ్నిచయనార్థమిష్టకా ఆనేతుమిత్యర్థాద్గంయతే॥ 7-3-11 బాలం అశిక్షితం॥ 7-3-14 బాలే త్వయి। భావః జాతిస్వభావః। భావం వుద్ధిం నియచ్ఛతి మార్గాంతరాదపకర్షతి। భావం భావోఽధిగచ్ఛతీతి థ.ధ.పాఠః॥ 7-3-15 కరుణం రాసభీవచ ఇతి ధ.పాఠః॥ 7-3-19 సంసిద్ధౌ సంసిద్ధ్యర్థం॥ 7-3-20 అంత్యయోనిశ్చండాలజాతిః। అయోనిస్తదన్యః కుత్సితయోనిః। తయోర్హీనకర్మతయా కుశలిత్వం నాస్తీత్యర్థః॥ 7-3-23 సుచరితాత్తపసశ్చ హేతోః స్థానం బ్రాహ్మణ్యం సుఖేన ప్రేప్సుర్విబుధాంస్తాపయామాసేతి సంబంధః॥ 7-3-24 హరివాహన ఇంద్రః॥





అనుశాసనపర్వ - అధ్యాయ 004

॥ శ్రీః ॥

13.4. అధ్యాయః 004 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మతంగేన బ్రాహ్మణ్యప్రాప్తయే వర్షశతం తపశ్చరణం॥ 1 ॥ తంప్రతీంద్రేణ ప్రాణినాం కథంచిన్మానుషత్వలాభేపి నానానీచయోనిషు పరిభ్రమణపూర్వకం క్రమేణ త్రైవర్ణికత్వమాత్రప్రాప్తికథనేన బ్రాహ్మణ్యస్య దుర్లభత్వోక్తిః॥ 2 ॥

Mahabharata - Anushaasana Parva - Chapter Text

<a id="anuzAsana-13-4-1x"
name="anuzAsana-13-4-1x">భీష్మ ఉవాచ।

ఏవముక్తో మతంగస్తు సంశితాత్మా యతవ్రతః।
అతిష్ఠదేకపాదేన వర్షాణాం శతమచ్యుతః॥ 13-4-1 (81397) 
తమువాచ తతః శక్రః పునరేవ మహాయశాః।
బ్రాహ్మణ్యం దుర్లభం తాత ప్రార్థయానో న లప్స్యసే॥ 13-4-2 (81398) 
మతంగ పరమం స్థానం ప్రార్థయన్వినశిష్యసి।
మా కృథాః సాహసం పుత్ర నైష ధర్మపథస్తవ॥ 13-4-3 (81399) 
`విమార్గతో మార్గమాణః సర్వథా నభవిష్యసి'।
న హి శక్యం త్వయా ప్రాప్తుం బ్రాహ్మణ్యమిహ దుర్మతే। 
అప్రాప్యం ప్రార్థయానో హి నచిరాద్వినశిష్యసి॥  13-4-4 (81400) 
మతంగ పరమం స్థానం వార్యమాణోఽసకృన్మయా।
చికీర్షస్యేవ తపసా సర్వథా నభవిష్యసి॥ 13-4-5 (81401) 
తిర్యగ్యోనిగతః సర్వో మానుష్యం యది గచ్ఛతి।
స జాయతే పుల్కసో వా చండాలో వాఽప్యసంశయః॥ 13-4-6 (81402) 
పుల్కసః పాపయోనిర్వా యః కశ్చిదిహ లక్ష్యతే।
స తస్యామేవ సుచిరం మతంగ పరివర్తతే॥ 13-4-7 (81403) 
తతో దశశతే కాలే లభతే శూద్రతామపి।
శూద్రయోనావపి తతో బహుశః పరివర్తతే॥ 13-4-8 (81404) 
తతస్త్రింశద్గణే కాలే లభతే వైశ్యతామపి।
వైశ్యతాయాం చిరం కాలం తత్రైవ పరివర్తతే। 
తతః షష్టిగుణే కాలే రాజన్యో నామ జాయతే॥  13-4-9 (81405) 
తతః షష్టిగుణే కాలే లభతే బ్రహ్మబంధుతాం।
బ్రహ్మబంధుశ్చిరం కాలం తతస్తు పరివర్తతే॥ 13-4-10 (81406) 
తతస్తు ద్విశతే కాలే లభతే కాండపృష్ఠతాం।
కాండపృష్ఠశ్చిరం కాలం తత్రైవ పరివర్తతే॥ 13-4-11 (81407) 
తతస్తు త్రిశతే కాలే లభతే జపతామపి।
తం చ ప్రాప్య చిరం కాలం తత్రైవ పరివర్తతే॥ 13-4-12 (81408) 
తతశ్చతుఃశతే కాలే శ్రోత్రియో నామ జాయతే।
శ్రోత్రియత్వే చిరం కాలం తత్రైవ పరివర్తతే॥ 13-4-13 (81409) 
తదేవం శోకహర్షౌ తు కామద్వేషౌ చ పుత్రక।
అతిమానాతివాదౌ చ ప్రవిశేతే ద్విజాధమం॥ 13-4-14 (81410) 
తాంశ్చేజ్జయతి శత్రూన్స తదా ప్రాప్నోతి సద్గతిం।
అథ తే వై జయంత్యేనం తాలం పక్వమివాపతేత్॥ 13-4-15 (81411) 
మతంగ సంప్రధార్యైవం యదహం త్వామచూచుదం।
వృణీష్వ కామమన్యం త్వం బ్రాహ్మణ్యం హి సుదుర్లభం॥ ॥ 13-4-16 (81412) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్థోఽధ్యాయః॥ 4 ॥।

Mahabharata - Anushaasana Parva - Chapter Footnotes

7-4-11 కాండపృష్ఠతాం శస్త్రజీవిత్వం॥ 7-4-12 జపతాం గాయత్రీమాత్రసేవినాం కులే జన్మేతి శేషః॥ 7-4-13 శ్రోత్రియః అధీతవేదః॥ 7-4-14 తత్ తదా శ్రోత్రియత్వలాభేఽపి॥ 7-4-15 తే శోకాదయః। ఏనం శ్రోత్రియం॥





అనుశాసనపర్వ - అధ్యాయ 005

॥ శ్రీః ॥

13.5. అధ్యాయః 005 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఇంద్రేణ పునర్బ్రాహ్మణ్యప్రాప్తయే తపస్యతే మతంగాయ బ్రాహ్మణ్యస్య దుష్ప్రాపత్వకథనపూర్వకమితరాభీష్టవరదానం॥ 1 ॥

Mahabharata - Anushaasana Parva - Chapter Text

<a id="anuzAsana-13-5-1x"
name="anuzAsana-13-5-1x">భీష్మ ఉవాచ।

ఏవముక్తో మతంగస్తు సంశితాత్మా యతవ్రతః।
సహస్రమేకపాదేన తతో ధ్యానే వ్యతిష్ఠత॥ 13-5-1 (81413) 
తం సహస్రావరే కాలే శక్రో ద్రష్టుముపాగమత్।
తదేవ చ పునర్వాక్యమువాచ బలవృత్రహా॥ 13-5-2 (81414) 
మతంగ ఉవాచ। 13-5-3x (6756) 
ఇదం వర్షసహస్రం వై బ్రహ్మచారీ సమాహితః।
అతిష్ఠమేకపాదేన బ్రాహ్మణ్యం నాప్నుయాం కథం॥ 13-5-3 (81415) 
శక్ర ఉవాచ। 13-5-4x (6757) 
చండాలయోనో జాతేన నావాప్యం వై కథంచన।
అన్యం కామం వృణీష్వ త్వం మా వృథా తేఽస్త్వయం శ్రమః॥ 13-5-4 (81416) 
ఏవముక్తో మతంగస్తు భృశం శోకపరాయణః।
అధ్యతిష్ఠద్గయాం గత్వా సోఽంగుష్టేన శతం సమాః॥ 13-5-5 (81417) 
సుదుర్వహం వహన్యోగం కృశో ధమనిసంతతః।
త్వగస్థిభూతో ధర్మాత్మా స తతాపేతి నః శ్రుతం॥ 13-5-6 (81418) 
తం తపంతమభిద్రుత్య పాణిం జగ్రాహ వాసవః।
వరాణామీశ్వరో దాతా సర్వభూతహితే రతః॥ 13-5-7 (81419) 
శక్ర ఉవాచ। 13-5-8x (6758) 
మతంగ బ్రాహ్మణత్వం తే విరుద్ధమిహ దృశ్యతే।
బ్రాహ్మణ్యం దుర్లభతరం సంవృతం పరిపంథిభిః॥ 13-5-8 (81420) 
పూజయన్సుఖమాప్నోతి దుఃఖమాప్నోత్యపూజయన్।
బ్రాహ్మణే సర్వభూతానాం యోగక్షేమః సమాహితః॥ 13-5-9 (81421) 
బ్రాహ్మణేభ్యోఽనుతృప్యంతే పితరో దేవతాస్తథా।
బ్రాహ్మణః సర్వభూతానాం మతంగ పర ఉచ్యతే॥ 13-5-10 (81422) 
బ్రాహ్మణః కురుతే తద్ధి యథా యద్యచ్చ వాంఛతి॥  13-5-11 (81423) 
బహ్వీస్తు సంసరన్యోనీర్జాయమానః పనుఃపునః।
పర్యాయే తాత కస్మింశ్చిద్బ్రాహ్మణ్యమిహ విందతి॥ 13-5-12 (81424) 
తదుత్సృజ్యేహ దుష్ప్రాపం బ్రాహ్మణ్యమకృతాత్మభిః।
అన్యం వరం వృణీష్వ త్వం దుర్లభోఽయం హి తే వరః॥ 13-5-13 (81425) 
కిం మాం తుదసి దుఃఖార్తం మృతం మారయసే చ మాం।
త్వాం తు శోచామి యో లబ్ధ్వా బ్రాహ్మణ్యం న బుభూషసే॥ 13-5-14 (81426) 
బ్రాహ్మణ్యం యది దుష్ప్రాపం త్రిభిర్వర్ణైర్దురాసదం।
సుదుర్లభం సదావాప్య నానుతిష్ఠంతి మానవాః॥ 13-5-15 (81427) 
యే పాపేభ్యః పాపతమాస్తేషామధమ ఏవ సః।
బ్రాహ్మణ్యం యోఽవజానీతే ధనం లబ్ధ్వేవ దుర్లభం॥ 13-5-16 (81428) 
దుష్ప్రాపం ఖలు విప్రత్వం ప్రాప్తం దురనుపాలనం।
దురవాపమవాప్యైతన్నానుతిష్ఠంతి మానవాః॥ 13-5-17 (81429) 
ఏకారామో హ్యహం శక్ర నిర్ంద్వద్వో నిష్పరిగ్రహః।
అహింసాదమమాస్థాయ కథం నార్హామి విప్రతాం॥ 13-5-18 (81430) 
దైవం తు కథమేతద్వై యదహం మాతృదోషతః।
ఏతామవస్థాం సంప్రాప్తో ధర్మజ్ఞః సన్పురందరం॥ 13-5-19 (81431) 
నూనం దైవం న శక్యం హి పౌరుషేణాతివర్తితుం।
యదర్థం యత్నవానేవ న లభే విప్రతాం విభో॥ 13-5-20 (81432) 
ఏవంగతే తు ధర్మజ్ఞ దాతుమర్హసి మే వరం।
యది తేఽహమనుగ్రాహ్యః కిచిద్వా సుకృతం మమ॥ 13-5-21 (81433) 
వైశంపాయన ఉవాచ। 13-5-22x (6759) 
వృణీష్వేతి తదా ప్రాహ తతస్తం బలవృత్రహా।
చోదితస్తు మహేంద్రేణ మతంగః ప్రాబ్రవీదిదం॥ 13-5-22 (81434) 
యథా కామవిహారీ స్యాం కామరూపీ విహంగమః।
బ్రహ్మక్షత్రావిరోధేన పూజాం చ ప్రాప్నుయామహం॥ 13-5-23 (81435) 
యథా మమాక్షయా కీర్తిర్భవేచ్చాపి పురందర।
కర్తుమర్హసి తద్దేవ శిరసా త్వాం ప్రసాదయే॥ 13-5-24 (81436) 
శక్ర ఉవాచ। 13-5-25x (6760) 
మతంగ గంయతాం శీఘ్రమేవమేతద్భవిష్యతి।
స్త్రియః సర్వాస్త్వయా లోకే యక్ష్యంతే భూతికర్మణి॥ 13-5-25 (81437) 
ఛందోదేవ ఇతి ఖ్యాతః స్త్రీణాం పూజ్యో భవిష్యసి।
కీర్తిశ్చ తేఽతులా వత్స త్రిషు లోకేషు యాస్యతి॥ 13-5-26 (81438) 
ఏవం తస్మై వరం దత్త్వా వాసవోఽంతరధీయత।
ప్రాణాంస్త్యక్త్వా మతంగోపి ప్రాప తత్స్థానముత్తమం॥ 13-5-27 (81439) 
ఏవమేవ పరం స్థానం మర్త్యానాం భరతర్షభ।
బ్రాహ్మణ్యం నామ దుష్ప్రాపమింద్రేణోక్తం మహాత్మనా॥ ॥ 13-5-28 (81440) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచమోధ్యాయః॥ 5 ॥

Mahabharata - Anushaasana Parva - Chapter Footnotes

7-5-1 సహస్రం వత్సరాం॥ 7-5-7 అభిద్రుత్య గత్వా॥ 7-5-8 పరిపంథిభిః కామాద్యైశ్చోరైః సంవృతమతో దుఃసంరక్ష్యమపీత్యర్థః॥ 7-5-9 అపూజయన్ బ్రాహ్మణ్యమితి శేషః॥ 7-5-10 బ్రాహ్మణేభ్యస్తద్ద్వారా దేవాదయస్తృప్యంతీత్యర్థః॥ 7-5-11 యద్యద్వాంఛతి తత్తత్కురుతే॥ 7-5-15 నానుతిష్ఠంతి తదుచితాన్ శమదమాదీన్న సేవంతేఽతః ప్రాప్తమపి దుఃసంరక్ష్యమితి భావః॥ 7-5-16 అవజానీతే అవజ్ఞాం కరోతి। న రక్షతీతి యావత్॥ 7-5-19 దైవం ప్రాక్కర్మ। యత్ యతః ఏతాం అబ్రాహ్మణత్వరూపాం॥





అనుశాసనపర్వ - అధ్యాయ 006

॥ శ్రీః ॥

13.6. అధ్యాయః 006 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణ భీష్మంప్రత సవిస్తరం విశ్వామిత్రచరిత్రానువాదపూర్వకం తస్య బ్రాహ్మణ్యప్రాప్తిహేతుప్రశ్నః॥ 1 ॥

Mahabharata - Anushaasana Parva - Chapter Text

<a id="anuzAsana-13-6-1x"
name="anuzAsana-13-6-1x">యుధిష్ఠిర ఉవాచ।

బ్రాహ్మణ్యం యది దుష్ప్రాప్యం త్రిభిర్వర్ణైర్నరాధిప।
కథం ప్రాప్తం మహారాజ క్షత్రియేణ మహాత్మనా॥ 13-6-1 (81441) 
విశ్వామిత్రేణ ధర్మాత్మన్బ్రాహ్మణత్వం నరర్షభ।
శ్రోతుమిచ్ఛామి తత్త్వేన తన్మే బ్రూహి పితామహ॥ 13-6-2 (81442) 
తేన హ్యమితవీర్యేణ వసిష్ఠస్య మహాత్మనః।
హతం పుత్రశతం సద్యస్తపసాఽపి పితామహ॥ 13-6-3 (81443) 
యాతుధానాశ్చ బహవో రాక్షసాస్తిగ్మతేజసః।
మన్యునాఽఽవిష్టదేహేన సృష్టాః కాలాంతకోపమాః॥ 13-6-4 (81444) 
మహాన్కుశికవంశశ్చ బ్రహ్మర్షిశతసంకులః।
స్థాపితో నరలోకేఽస్మిన్విద్వద్బ్రాహ్మణసంకులః॥ 13-6-5 (81445) 
ఋతీకస్యాత్మజశ్చైవ శునఃశేపో మహాతపాః।
విమోక్షితో మహాసత్రాత్పశుతామప్యుపాగతః॥ 13-6-6 (81446) 
హరిశ్చంద్రక్రతౌ దేవాంస్తోషయిత్వాఽఽత్మతేజసా।
పుత్రతామనుసంప్రాప్తో విశ్వామిత్రస్య ధీమతః॥ 13-6-7 (81447) 
నాభివాదయతే జ్యేష్ఠం దేవరాతం నరాధిప।
పుత్రాః పంచశతం చాపి శప్తాః శ్వపచతాం గతాః॥ 13-6-8 (81448) 
త్రిశంకుర్బంధుభిర్ముక్త ఐక్ష్వాకః ప్రీతిపూర్వకం।
అవాక్శిరాదివం నీతో దక్షిణామాశ్రితోదిశం॥ 13-6-9 (81449) 
విశ్వామిత్రస్య భగినీ నదీ దేవర్షిసేవితా।
కౌశికీతి కృతా పుణ్యా బ్రహ్మర్షిసురసేవితా॥ 13-6-10 (81450) 
తపోవిఘ్నకరీ చైవ పంచచూడా సుసంమతా।
రంభా నామాప్సరాః శాపాద్యస్య శైలత్వమాగతా॥ 13-6-11 (81451) 
తథైవాస్య భయాద్బద్ధ్వా వసిష్ఠః సలిలే పురా।
ఆత్మానం మంజయఞ్శ్రీమాన్విపాశః పునరుత్థితః॥ 13-6-12 (81452) 
తదాప్రభృతి పుణ్యా హి విపాశాఽభూన్మహానదీ।
విఖ్యాతా కర్మణా తేన వసిష్ఠస్య మహాత్మనః॥ 13-6-13 (81453) 
వశ్యశ్చ భగవాన్యేన దేవసేనాగ్రగః ప్రభుః।
స్తుతః ప్రీతమనాశ్చాసీచ్ఛాపాచ్చైనమముంచత॥ 13-6-14 (81454) 
ధ్రువస్యౌత్తానపాదస్య బ్రహ్మర్షీణాం తథైవ చ।
మధ్యే జ్వలతి యో నిత్యముదీచీమాశ్రితో దిశం॥ 13-6-15 (81455) 
తస్యైతాని చ కర్మాణి తథాఽన్యాని చ కౌరవ।
క్షత్రియస్యేత్యతో జాతమిదం కౌహతూలం మమ॥ 13-6-16 (81456) 
కిమేతదితి తత్త్వేన ప్రబ్రూహి భరతర్షభ।
దేహాంతరమనాసాద్య కథం స బ్రాహ్మణోఽభవత్॥ 13-6-17 (81457) 
ఏతత్తత్వేన మే తాత సర్వమాఖ్యాతుమర్హసి।
మతంగస్య యథాతత్త్వం తథైవైతద్వదస్వ మే॥ 13-6-18 (81458) 
స్థానే మతంగో బ్రాహ్మణ్యం నాలభద్భరతర్షభ।
చండాలయోనౌజాతో హి కథం బ్రాహ్మణ్యమాప్తవాన్॥ ॥ 13-6-19 (81459) 
 
ఇతి శ్రీమన్మహాభారతే అనుశాసనపర్వణి దానదర్మపర్వణి షష్ఠోఽధ్యాయః॥ 6 ॥

Mahabharata - Anushaasana Parva - Chapter Footnotes

7-6-1 శునఃశేషో దేవాంస్తోషయిత్వా తైర్మోక్షితః సన్పుత్రతాం విశ్వామిత్రస్యానుసంప్రాప్త ఇత్యుత్తరేణ సంబంధః॥ 7-6-8 నాభివాదయతే న నమస్కుర్వంతి। అనుస్వారలోష ఆర్షః। దేవరాతం దేవైర్విశ్వామిత్రాయ దత్తం తేన చ జ్యేష్ఠం కృతం సంతం। శప్తా యేనేతి శేషః॥ 7-6-9 బంధుభిర్ముక్తః। వసిష్ఠశాపేన చండాలతాం గతత్వాత్। దివం యేన నీతః॥ 7-6-11 పంచ చూడాః వలయభేదా యస్యాః సా॥ 7-6-14 త్రిశంకుం యాజయన్విశ్వామిత్రో వసిష్టపుత్రైః శప్తః శ్వపచస్య యాజకస్త్వం శ్వపచో భవిష్యసీతి। తం శాపమృతం కర్తుం విశ్వామిత్రః కస్యాంచిదాపది శ్వజాఘనీం చౌర్యేణార్జయిత్వా పక్తుమారేభే। తామింద్రః శ్యేనరూపేణ హృతవాన్। తావతైవాయం శాపాన్ముక్తో వవర్ష చేంద్ర ఇతి। దేవసేనానామగ్రగః శ్రేష్ఠ ఇంద్రః॥ 7-6-15 జ్వలతి తారారూపేణ॥





అనుశాసనపర్వ - అధ్యాయ 007

॥ శ్రీః ॥

13.7. అధ్యాయః 007 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి విశ్వామిత్రస్యోత్పత్తిప్రకారకథనేనైవ బ్రాహ్మణ్యప్రాప్తిప్రకారకధనం॥ 1 ॥

Mahabharata - Anushaasana Parva - Chapter Text

<a id="anuzAsana-13-7-1x"
name="anuzAsana-13-7-1x">భీష్మ ఉవాచ।

శ్రూయతాం పార్థ తత్త్వేన విశ్వామిత్రో యథా పురా।
బ్రాహ్మణత్వం గతస్తాత్ బ్రహ్మర్షిత్వం తథైవ చ॥ 13-7-1 (81460) 
భరతస్యాన్వవాయే వై మిథిలో నామ పార్థివః।
బభూవ భరతశ్రేష్ఠ యజ్వా ధర్మభృతాంవరః॥ 13-7-2 (81461) 
తస్య పుత్రో మహానాసీంజహ్నుర్నామ నరేశ్వరః।
దుహితృత్వమనుప్రాప్తా గంగా యస్య మహాత్మనః॥ 13-7-3 (81462) 
తస్యాత్మజస్తుల్యగుణః సింధుద్వీపో మహాయశాః।
సింధుద్వీపాచ్చ రాజర్షిర్బలాకాశ్వో మహాబలః॥ 13-7-4 (81463) 
వల్లభస్తస్య తనయః సాక్షాద్ధర్మ ఇవాపరః।
కుశికస్తస్య తనయః సహస్రాక్షసమద్యుతిః॥ 13-7-5 (81464) 
కుశికస్యాత్మజః శ్రీమాన్గాధిర్నామ జనేశ్వరః।
అపుత్రః ప్రసవేనార్థీ వనవాసముపావసత్॥ 13-7-6 (81465) 
కన్యా జజ్ఞే సుతాత్తస్య వనే నివసతః సతః।
నాంనా సత్యవతీ నామ రూపేణాప్రతిమా భువి॥ 13-7-7 (81466) 
తాం వవ్రే భార్గవః శ్రీమాంశ్చ్యవనస్యాత్మసంభవః।
ఋచీక ఇతి విఖ్యాతో విపులే తపసి స్థితః॥ 13-7-8 (81467) 
స తాం న ప్రదదౌ తస్మై ఋచీకాయ మహాత్మనే।
దరిద్ర ఇతి మత్వా వై గాధిః శత్రునిబర్హణః॥ 13-7-9 (81468) 
ప్రత్యాఖ్యాయ పునర్యాంతమబ్రవీద్రాజసత్తప్రః।
శుల్కం ప్రదీయతాం మహ్యం తతో వత్స్యసి మే సుతాం॥ 13-7-10 (81469) 
ఋచీక ఉవాచ। 13-7-11x (6761) 
కిం ప్రయచ్ఛామి రాజేంద్ర తుభ్యం శుల్కమహం నృప।
దుహితుర్బ్రూహ్యసంసక్తో మాఽభూత్తత్ర విచారణా॥ 13-7-11 (81470) 
గాధిరువాచ। 13-7-12x (6762) 
చంద్రరశ్మిప్రకాశానాం హయానాం వాతరహసాం।
ఏకతః శ్యామకర్ణానాం సహస్రం దాహ భార్గవ॥ 13-7-12 (81471) 
భీష్మ ఉవాచ। 13-7-13x (6763) 
తతః స భృగుశార్దూలశ్చ్యవనస్యాత్మజః ప్రభుః।
అబ్రవీద్వరుణం దేవమాదిత్యం పతిమంభసాం॥ 13-7-13 (81472) 
ఏకతః శ్యామకర్ణానాం హయానాం చంద్రవర్చసాం।
సహస్రం వాతవేగానాం భిక్షే త్వాం దేవసత్తమ॥ 13-7-14 (81473) 
తథేతి వరుణో దేవ ఆదిత్యో భృగుసత్తమం।
ఉవాచ యత్ర తే చ్ఛందస్తత్రోత్థాస్యంతి వాజినః॥ 13-7-15 (81474) 
ధ్యాతమాత్రే ఋచీకేన హయానాం చంద్రవర్చసాం।
గంగాజలాత్సముత్తస్థౌ సహస్రం విపులౌజసాం॥ 13-7-16 (81475) 
అదూరే కాన్యకుబ్జస్య గంగాయాస్తీరముత్తమం।
అశ్వతీర్థం తదద్యాపి మానవాః పరిచక్షతే॥ 13-7-17 (81476) 
తతో వై గాధయే తాత సహస్రం వాజినాం శుభం।
ఋచీకః ప్రదదౌ ప్రీతః శుల్కార్థం తపతాం వరః॥ 13-7-18 (81477) 
తతః స విస్మితో రాజా గాధిః శాపభయేన చ।
దదౌ తాం సమలంకృత్య కన్యాం భృగుసుతాయ వై॥ 13-7-19 (81478) 
జగ్రాహ విధివత్పాణిం తస్యా బ్రహ్మర్షిసత్తమః।
సా చ తం పతిమాసాద్య పరం హర్షమవాప హ॥ 13-7-20 (81479) 
స తుతోష చ బ్రహ్మర్షిస్తస్యా వృత్తేన భారత।
ఛందయామాస చైవైనాం వరేణ వరవర్ణినీం॥ 13-7-21 (81480) 
మాత్రే తత్సర్వమాచఖ్యౌ సా కన్యా రాజసత్తమ।
అథతామబ్రవీన్మాతా సుతాం కించిదవాఙ్ముఖీం॥ 13-7-22 (81481) 
మమాపి పుత్రి భర్తా తే ప్రసాదం కర్తుమర్హతి।
అపత్యస్య ప్రదానేన సమర్థశ్చ మహాతపాః॥ 13-7-23 (81482) 
తతః సా త్వరితం గత్వా తత్సర్వం ప్రత్యవేదయత్।
మాతుశ్చికీర్షితం రాజన్ఋచీకస్తామథాబ్రవీత్॥ 13-7-24 (81483) 
గుణవంతం చ పుత్రం వై త్వం చ సాఽథ జనిష్యథ।
జనన్యాస్తవ కల్యాణి మా భూద్వై ప్రణయోఽన్యథా॥ 13-7-25 (81484) 
తవ చైవ గుణశ్లాఘీ పుత్ర ఉత్పత్స్యతే మహాన్।
అస్మద్వంశకరః శ్రీమాంస్తవ భ్రాతా చ వంశకృత్॥ 13-7-26 (81485) 
ఋతుస్నాతా చ సాఽశ్వత్థం త్వం చ వృక్షముదుంబరం।
పరిష్వజేతం కల్యాణి తత ఇష్టమవాప్స్యథః॥ 13-7-27 (81486) 
చరుద్వయమిదం చైవ మంత్రపూతం శుచిస్మితే।
త్వం చ సా చోపభుంజీతం తతః పుత్రావవాప్స్యథః॥ 13-7-28 (81487) 
తతః సత్యవతీ హృష్టా మాతరం ప్రత్యభాషత।
యదృచీకేన కథితం తచ్చాచఖ్యౌ చరుద్వయం॥ 13-7-29 (81488) 
తామువాచ తతో మాతా సుతాం సత్యవతీం తదా।
పుత్రి పూర్వోపపన్నాయాః కురుష్వ వచనం మమ॥ 13-7-30 (81489) 
భర్త్రా య ఏష దత్తస్తే చరుర్మంత్రపురస్కృతః।
ఏనం ప్రయచ్ఛ మహ్యం త్వం మదీయం త్వం గృహాణ చ॥ 13-7-31 (81490) 
వ్యత్యాసం వృక్షయోశ్చాపి కరవావ శుచిస్మితే।
యది ప్రమాణం వచనం మమ మాతురనిందితే॥ 13-7-32 (81491) 
స్వమపత్యం విశిష్టం హి సర్వ ఇచ్ఛత్యనావిలం।
వ్యక్తం భగవతా చాత్ర కృతమేవం భవిష్యతి॥ 13-7-33 (81492) 
తతో మే త్వచ్చరౌ భావః పాదపే చ సముధ్యమే।
కథం విశిష్టో భ్రాతా మే భవేదిత్యేవ చింతయ  13-7-34 (81493) 
తథాచ కృతవత్యౌ తే మాతా సత్యవతీ చ సా।
అథ గర్భావనుప్రాప్తే ఉభే తే వై యుధిష్ఠిర॥ 13-7-35 (81494) 
దృష్ట్వా గర్భమనుప్రాప్తాం భార్యాం స చ మహానృషిః।
ఉవాచ తాం సత్యవతీం దుర్మనా భృగుసత్తమః॥ 13-7-36 (81495) 
వ్యత్యాసేనోపయుక్తస్తే చరుర్వ్యక్తం భవిష్యతి।
వ్యత్యాసః పాదపే చాపి సువ్యక్తం తే కృతః శుభే॥ 13-7-37 (81496) 
మయా హి విశ్వం యద్బ్రాహ్మ త్వచ్చరౌ సన్నివేశితం।
క్షత్రవీర్యం చ సకలం చరౌ తస్యా నివేశితం॥ 13-7-38 (81497) 
త్రైలోక్యవిఖ్యాతగుణం త్వం విప్రం జనయిష్యసి।
సా చ క్షత్రం విశిష్టం వై తత ఏతత్కృతం మయా॥ 13-7-39 (81498) 
వ్యత్యాసస్తు కృతో యస్మాత్త్వయా మాత్రా చ తే శుభే।
తస్మాత్సా బ్రాహ్మణం శ్రేష్ఠం మాతా తే జనయిష్యతి॥ 13-7-40 (81499) 
క్షత్రియం తూగ్రకర్మాణం త్వం భద్రే జనయిష్యసి।
న హి తే తత్కృతం సాధు మాతృస్నేహేన భామిని॥ 13-7-41 (81500) 
సా శ్రుత్వా శోకసంతప్తా పపాత వరవర్ణినీ।
భూమౌ సత్యవతీ రాజంశ్ఛిన్నేవ రుచిరా లతా॥ 13-7-42 (81501) 
ప్రతిలభ్య చ సా సంజ్ఞాం శిరసా ప్రణిపత్య చ।
ఉవాచ భార్యా భర్తారం గాధేయీ భార్గవర్షభం॥ 13-7-43 (81502) 
ప్రసాదయంత్యాం భార్యాయాం మయి బ్రహ్మవిదాంవర।
ప్రసాదం కురు విప్రర్షే న మే స్యాత్త్రత్రియః సుతః॥ 13-7-44 (81503) 
కామం మమోగ్రకర్మా వై పౌత్రో భవితుమర్హతి।
న తు మే స్యాత్సుతో బ్రహ్మన్నేష మే దీయతాం వరః॥ 13-7-45 (81504) 
ఏవమస్త్వితి హోవాచ స్వాం భార్యాం సుమహాతపాః।
తతః సా జనయామాస జమదగ్నిం సుతం శుభం॥ 13-7-46 (81505) 
విశ్వామిత్రం చాజనయద్గాధిభార్యా యశస్వినీ।
ఋషేః ప్రసాదాద్రాజేంద్ర బ్రహ్మర్షి బ్రహ్మవాదినం॥ 13-7-47 (81506) 
తతో బ్రాహ్మణతాం యాతో విశ్వామిత్రో మహాతపాః।
క్షత్రియః సోఽప్యథ తథా బ్రహ్మవంశస్య కారకః॥ 13-7-48 (81507) 
తస్య పుత్రా మహాత్మానో బ్రహ్మవంశవివర్ధనాః।
తపస్వినో బ్రహ్మవిదో గోత్రకర్తార ఏవ చ॥ 13-7-49 (81508) 
మధుచ్ఛందశ్చ భగవాందేవరాతశ్చ వీర్యవాన్।
అక్షీణశ్చ శకుంతశ్చ బభ్రుః కాలపథస్తథా॥ 13-7-50 (81509) 
యాజ్ఞవల్క్యశ్చ విఖ్యాతస్తథా స్థూణో మహావ్రతః।
ఉలూకో యమదూతశ్చ తథర్షిః సైంధవాయనః॥ 13-7-51 (81510) 
పర్ణజంఘశ్చ భగవాన్గావలశ్చ మహానృషిః।
ఋషిర్వజ్రస్తథా ఖ్యాతః సాలంకాయన ఏవ చ॥ 13-7-52 (81511) 
లీలాఢ్యో నారదశ్చైవ తథా కూర్చాముఖః స్మృతః।
వాదులిర్ముసలశ్చైవ వక్షోగ్రీవస్తథైవ చ।  13-7-53 (81512) 
ఆంఘ్రికో నైకదృక్చైవ శిలాయూపః సితః శుచిః।
చక్రకో మారుతంతవ్యో వాతఘ్నోఽథాశ్వలాయనః॥ 13-7-54 (81513) 
శ్యామాయనోఽథ గార్గ్యశ్చ జాబాలిః సుశ్రుతస్తథా।
కారీషిరథ సంశ్రుత్యః పరపౌరవతంతవః॥ 13-7-55 (81514) 
మహానృషిశ్చ కపిలస్తథర్షిస్తాడకాయనః।
తథైవ చోపగహనస్తథర్షిశ్చాసురాయణః॥ 13-7-56 (81515) 
మార్దమర్షిర్హిరణ్యాక్షో జంగారిర్బాభ్రవాయణిః।
భూతిర్విభూతిః సూతశ్చ సురకృత్తు తథైవ చ॥ 13-7-57 (81516) 
అరాలిర్నాచికశ్చైవ చాంపేయోజ్జయనౌ తథా।
నవతంతుర్బకనఖః సేయనో యతిరేవ చ॥ 13-7-58 (81517) 
అంభోరుదశ్చారుమత్స్యః శిరీషీ చాథ గార్దభిః।
ఊర్జయోనిరుదాపేక్షీ నారదీ చ మహానృషిః। 
విశ్వామిత్రాత్మజాః సర్వే మునయో బ్రహ్మవాదినః॥  13-7-59 (81518) 
తథైవ క్షత్రియో రాజన్విశ్వామిత్రో మహాతపాః।
ఋచీకేనాహితం బ్రహ్మ పరమేతద్యుధిష్ఠిర॥ 13-7-60 (81519) 
ఏతత్తే సర్వమాఖ్యాతం తత్వేన భరతర్షభ।
విశ్వామిత్రస్య వై జన్మ సోమసూర్యాగ్నితేజసః॥ 13-7-61 (81520) 
యత్రయత్ర చ సందేహో భూయస్తే రాజసత్తమ।
తత్రతత్ర చ మాం బ్రూహి చ్ఛేత్తాఽస్మి తవ సంశయాన్॥ ॥ 13-7-62 (81521) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తమోఽధ్యాయః॥ 7 ॥

Mahabharata - Anushaasana Parva - Chapter Footnotes

7-7-1 బ్రాహ్మణేష్వపి ఋషిత్వం మంత్రద్రష్టృత్వం గోత్రప్రవర్తకత్వం వా॥ 7-7-2 భరతస్యాన్వయే చైవాజమీఢ ఇతి ఝ.పాఠః॥ 7-7-5 పిప్పలస్తస్య తనయ ఇతి య, పాఠః। పల్లవస్తస్యేతి ట. పాఠః॥ 7-7-6 ప్రసవేన సోమాభిషవనిమిత్తేన। అర్థీ పుత్రార్థీ॥ 7-7-7 సుతాత్ సోమా భిషవోపలక్షికతాద్యజ్ఞాత్॥ 7-7-8 భార్గవో భృగోర్గోత్రాపత్యం॥ 7-7-10 వత్స్యసి ఉద్వాహేన ప్రాప్స్యసి॥ 7-7-11 అసంసక్తో నిఃసంశయః॥ 7-7-13 ఆదిత్యమదితేః పుత్రం॥ 7-7-15 వరేణ పుత్రం తే దాస్యామీత్యనుగ్రహేణ॥ 7-7-30 పూర్వోపపన్నాయా భర్తుః సంబంధాత్పూర్వముపపన్నాయాః గురుత్వేన ప్రాప్తాయాస్తవ భర్త్రపేక్షయాహం గరీయసీత్యర్థః। పుత్రి పూర్వప్రపన్నాయా ఇతి ట.ధ పాఠః॥ 7-7-44 క్షత్రియః క్షత్రియవదుగ్రక్రమా॥ 7-7-53 ఊర్ఘ్వలిర్ముసలశ్చేతి ట.ధ.పాఠ॥





అనుశాసనపర్వ - అధ్యాయ 008

॥ శ్రీః ॥

13.8. అధ్యాయః 008 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణి యుధిష్ఠిరంప్రతి వీతహవ్యస్య బ్రాహ్మణ్యప్రాప్తిప్రకారకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-8-1x"
name="anuzAsana-13-8-1x">యుధిష్ఠిర ఉవాచ।

శ్రుతం మే మహదాఖ్యానమేతత్కురుకులోద్వహ।
సుదుష్ప్రాపం యద్బ్రవీషి బ్రాహ్మణ్యం వదతాంవర॥ 13-8-1 (81522) 
విశ్వామిఇత్రో మహారాజ రాజా బ్రాహ్మణతాం గతః।
కథితం భవతా సర్వం విస్తరేణ పితామహ॥ 13-8-2 (81523) 
తచ్చ రాజన్మయా సర్వం శ్రుతం బుద్ధిమతాంవర।
ఆగమో హి పరోఽస్మాకం త్వత్తః కౌరవనందన॥ 13-8-3 (81524) 
వీతహవ్యశ్చ నృపతిః శ్రుతో మే విప్రతాం గతః।
తదేవ తావద్గాంగేయ శ్రోతుమిచ్ఛాంయహం విభో॥ 13-8-4 (81525) 
స కేన కర్మణా ప్రాప్తో బ్రాహ్మణ్యం రాజసత్తమః।
వరేణ తపసా వాఽపి తన్మే వ్యాఖ్యాతుమర్హసి॥ 13-8-5 (81526) 
భీష్మ ఉవాచ। 13-8-6x (6764) 
శృణు రాజన్యథా రాజా వీతహవ్యో మహాయశాః।
రాజర్షిర్దుర్లభం ప్రాప్తో బ్రాహ్మణ్యం లోకసత్కృతం॥ 13-8-6 (81527) 
మనోర్మహాత్మనస్తాత ప్రజా ధర్మేణ శాసతః।
బభూవ పుత్రో ధర్మాత్మా శర్యాతిరితి విశ్రుతః॥ 13-8-7 (81528) 
తస్యాన్వవాయే ద్వౌ రాజన్రాజానౌ సంబభూవతుః।
హైహయస్తాలజంఘశ్చ వత్సేషు జయతాంవర॥ 13-8-8 (81529) 
హైహయస్య తు రాజేంద్ర దశసు స్త్రీషు భారత।
శతం బభూవ పుత్రాణాం శూరాణామనివర్తినాం। 
తుల్యరూపప్రభావానాం బలినాం యుద్ధశాలినాం॥  13-8-9 (81530) 
ధనుర్వేదే చ వేదే చ సర్వత్రైవ కృతశ్రమాః॥  13-8-10 (81531) 
కాశిష్వపి నృపో రాజందివోదాసపితామహః।
హర్యశ్వ ఇతి విఖ్యాతో బభూవ జయతాంవరః॥ 13-8-11 (81532) 
స వీతహవ్యదాయాదైరాగత్య పురుషర్షభ।
గంగాయమునయోర్మధ్యే సంగ్రామే వినిపాతితః॥ 13-8-12 (81533) 
తం తు హత్వా నరపతిం హైహయాస్తే మహారథాః।
ప్రతిజగ్ముః పురీం రంయాం వత్సానామకుతోభయాః॥ 13-8-13 (81534) 
హర్యశ్వస్య చ దాయాదః కాశిరాజోఽభ్యషిచ్యత।
సుదేవో దేవసంకాశః సాక్షాద్ధర్మ ఇవాపరః॥ 13-8-14 (81535) 
స పాలయామాస మహీం ధర్మాత్మా కాశినందనః।
తైర్వీతహవ్యైరాగత్య యుధి సర్వైర్వినిర్జితః॥ 13-8-15 (81536) 
తమథాజౌ వినిర్జిత్య ప్రతిజగ్ముర్యథాగతం।
సౌదేవిస్త్వథ కాశీశోదివోదాసోఽభ్యషిచ్యత॥ 13-8-16 (81537) 
దివోదాసస్తు విజ్ఞాయ వీర్య తేషాం యతాత్మనాం।
వారాణసీం మహాతేజా నిర్మమే శక్రశాసనాత్॥ 13-8-17 (81538) 
విప్రక్షత్రియసంబాధాం వైశ్యశూద్రసమాకులాం।
నైకద్రవ్యోచ్చయవతీం సమృద్ధవిపణాపణాం॥ 13-8-18 (81539) 
గంగాయా ఉత్తరే కూలే వప్రాంతే రాజసత్తం॥
గోమత్యా దక్షిణే కూలే శక్రస్యేవామరావతీం।  13-8-19 (81540) 
తత్ర తం రాజశార్దూలం నివసంతం మహీపతిం।
ఆగత్య హైహయా భూయః పర్యధావంత భారత॥ 13-8-20 (81541) 
స నిష్క్రంయ దదౌ యుద్ధం తేభ్యో రాజా మహాబలః।
దేవాసురసమం ఘోరం దివోదాసో మహాద్యుతిః॥ 13-8-21 (81542) 
స తు యుద్ధే మహారాజ దినానాం దశతీర్దశ।
హతవాహనభూయిష్ఠస్తతో దైన్యముపాగమత్॥ 13-8-22 (81543) 
హతయోధస్తతో రాజన్క్షీణకోశశ్చక భూమిపః।
దివోదాసః పురీం త్యక్త్వా పలాయనపరోఽభవత్॥ 13-8-23 (81544) 
గత్వాఽఽశ్రమపదం రంయం భరద్వాజస్య ధీమతః।
జగామ శరణం రాజా కృతాంజలిరరిందం॥ 13-8-24 (81545) 
తమువాచ భరద్వాజో జ్యేష్ఠః పుత్రో బృహస్పతేః।
పురోధాః శీలసంపన్నో దివోదాసం మహీపతిం॥ 13-8-25 (81546) 
కిమాగమనకృత్యం తే సర్వం ప్రబూహి మే నృప।
యత్తే ప్రియం తత్కరిష్యే న మేఽత్రాస్తి విచారణా॥ 13-8-26 (81547) 
రాజోవాచ। 13-8-27x (6765) 
భగవన్వైతహవ్యైర్మే యుద్ధే వంశః ప్రణాశితః।
అహమేకః పరిద్యూనో భవంతం శరణం గతః॥ 13-8-27 (81548) 
శిష్యస్నేహేన భగవంస్త్వం మాం రక్షితుమర్హసి।
ఏకశేషః కృతో వంశో మమ తైః పాపకర్మభిః॥ 13-8-28 (81549) 
తమువాచ మహాభాగో భరద్వాజః ప్రతాపవాన్।
న భేతవ్యం న భేతవ్యం సౌదేవ వ్యేతు తే భయం॥ 13-8-29 (81550) 
అహమిష్టిం కరిష్యామి పుత్రార్థం తే విశాంపతే।
వీతహవ్యసహస్రాణి యేన త్వం ప్రహరిష్యసి॥ 13-8-30 (81551) 
తత ఇష్టిం చకారర్షిస్తస్య వై పుత్రకామికీం।
అథాస్య తనయో జజ్ఞే దైవోదాసః ప్రతర్దనః॥ 13-8-31 (81552) 
స జాతమాత్రో వవృధే సమాః సద్యస్త్రయోదశ।
వేదం చాపి జగౌ కృత్స్నం ధనుర్వేదం చ భారత॥ 13-8-32 (81553) 
యోగేన చ *****విష్టో భరద్వాజేన ధీమతా।
కృత్స్నం హి తేజో యల్లోకే తదేతద్దేహమావిశత్॥ 13-8-33 (81554) 
తతః స కవచీ ధన్వీ స్తూయమానః సురర్షిభిః।
బందిభిర్వంద్యమానశ్చ బభౌ సూర్య ఇవోదితః॥ 13-8-34 (81555) 
స రథీ బద్ధనిస్త్రింశో బభౌ దీప్త ఇవానలః।
ప్రయయౌ స ధనుర్ధున్వన్వివర్షిషురివాంబుదః॥ 13-8-35 (81556) 
తం దృష్ట్వా పరమం హర్షం సుదేవతనయో యయౌ।
మేనే చ మనసా దగ్ధాన్వైతహవ్యాన్స పార్థివః॥ 13-8-36 (81557) 
తతోసౌ యౌవరాజ్యే చ స్థాపయిత్వా ప్రతర్దనం।
కృతకృత్యం తదాఽఽత్మానం స రాజా ప్రత్యపద్యత॥ 13-8-37 (81558) 
తతస్తు వైతహవ్యానాం వధాయ స మహీపతిః।
పుత్రం ప్రస్థాపయాసాస ప్రతర్దనమరిందమం॥ 13-8-38 (81559) 
సరథః స తు సంతీర్య గంగామాశు పరాక్రమీ।
ప్రయయౌ వీతహవ్యానాం పురీం పరపురంజయః॥ 13-8-39 (81560) 
వైతహవ్యాస్తు సంశ్రుత్య రథఘోషం సముద్ధతం।
నిర్యయుర్నగరాకారై రథైః పరరథారుజైః॥ 13-8-40 (81561) 
నిష్క్రంయ తే నరవ్యాఘ్రా దంశితాశ్చిత్రయోధినః।
ప్రతర్దనం సమాజగ్ముః శరవర్షైరుదాయుధాః॥ 13-8-41 (81562) 
శస్త్రైశ్చ వివిధాకారై రథౌఘైశ్చ యుధిష్ఠిర।
అభ్యవర్షంత రాజానం హిమవంతమివాంబుదాః॥ 13-8-42 (81563) 
అస్త్రైరస్త్రాణి సంవార్య తేషాం రాజా ప్రతర్దనః।
జఘాన తాన్మహాతేజా వజ్రానలసమైః శరైః॥ 13-8-43 (81564) 
కృత్తోత్తమాంగాస్తే రాజన్భల్లైః శతసహస్రశః।
అపతన్రుధిరార్ద్రాంగా నికృత్తా ఇవ కింశుకాః॥ 13-8-44 (81565) 
హతేషు తేషు సర్వేషు వీతహవ్యః సుతేష్వథ।
ప్రాద్రవన్నగరం హిత్వా భృగోరాశ్రమమప్యుత॥ 13-8-45 (81566) 
యయౌ భృగుం చ శరణం వీతహవ్యో నరాధిపః।
అభయం చ దదౌ తస్మై వీతహవ్యాయ భార్గవః। 
ఆసనం శిష్యమధ్యే చ భృగురన్యత్సమాదిశత్॥  13-8-46 (81567) 
అథానుపదమేవాశు తత్రాగచ్ఛత్ప్రతర్దనః।
స ప్రాప్య చాశ్రమపదం దివోదాసాత్మజోఽబ్రవీత్॥ 13-8-47 (81568) 
భోభో కేఽత్రాశ్రమే సంతి భృగోః శిష్యా మహాత్మనః।
ద్రష్టుమిచ్ఛే మునిమహం తస్యాచక్షత మామితి॥ 13-8-48 (81569) 
స తం విదిత్వా తు భృగుర్నిశ్చక్రామాశ్రమాత్తదా।
పూజయామాస చ తతో విధినా నృపసత్తమం॥ 13-8-49 (81570) 
ఉవాచ చైనం రాజేంద్ర కిం కార్యం బ్రూహి పార్థివ।
స చోవాచ నృపస్తస్మై యదాగమనకారణం॥ 13-8-50 (81571) 
రాజోవాచ। 13-8-51x (6766) 
అయం బ్రహ్మన్నితో రాజా వీతహవ్యో విసర్జ్యతాం।
అస్య పుత్రైర్హి మే కృత్స్నో బ్రహ్మన్వంశః ప్రణాశితః॥ 13-8-51 (81572) 
ఉత్సాదితశ్చ విషయః కాశీనాం రత్నసంచయః।
ఏతస్య వీర్యదృప్తస్య హతం పుత్రశతం మయా। 
అస్యేదానీం వధాదద్య భవిష్యాంయనృణః పితుః॥  13-8-52 (81573) 
తమువాచ కృపావిష్టో భృగుర్ధర్మభృతాంవరః।
నేహాస్తి క్షత్రియః కశ్చిత్సర్వే హీమే ద్విజాతయః॥ 13-8-53 (81574) 
ఏతత్తు వచనం శ్రుత్వా భృగోస్తథ్యం ప్రతర్దనః।
పాదావుపస్పృశ్య శనైః ప్రహృష్టో వాక్యమబ్రవీత్॥ 13-8-54 (81575) 
ఏవమప్యస్మి భగవన్కృతకృత్యో న సంశయః।
య ఏష రాజా వీర్యేణ స్వజాతిం త్యాజితో మయా॥ 13-8-55 (81576) 
అనుజానీహి మాం బ్రహ్మంధ్యాయస్వ చ శివేన మాం।
త్యాజితో హి మయా జాతిమేవ రాజా భృగూద్వహ॥ 13-8-56 (81577) 
తతస్తేనాభ్యనుజ్ఞాతో యయౌ రాజా ప్రతర్దనః।
యథాగతం మహారాజ ముక్త్వా విషమివోరగః॥ 13-8-57 (81578) 
భృగోర్వచనమాత్రేణ స చ బ్రహ్మర్షితాం గతః।
వీతహవ్యో మహారాజ బ్రహ్మవాదిత్వమేవ చ॥ 13-8-58 (81579) 
తస్య గృత్సమదః పుత్రో రూపేణేంద్ర ఇవాపరః।
శక్రస్త్వమితి యో దైత్యైర్నిగృహీతః కిలాభవత్॥ 13-8-59 (81580) 
ఋగ్వేదే వర్తతే చాగ్ర్యా శ్రుతిర్యస్య మహాత్మనః।
యత్ర గృత్సమదో రాజన్బ్రాహ్మణైః స మహీయతే॥ 13-8-60 (81581) 
స బ్రహ్మచారీ విప్రర్షిః శ్రీమాన్గృత్సమదోఽభవత్।
పుత్రో గృత్సమదస్యాపి విప్రః సావైనసోఽభవత్॥ 13-8-61 (81582) 
సావైనసస్య పుత్రో వై వితస్త్యస్తస్య చాత్మజః।
వితస్త్యస్య సుతస్తస్య శివస్తశ్చాత్మజోఽభవత్॥ 13-8-62 (81583) 
శ్రవాస్తస్య సుతశ్చర్షిః శ్రవసశ్చాభవత్తమః।
తమసశ్చ ప్రకాశోఽభూత్తనయో ద్విజసత్తమః॥ 13-8-63 (81584) 
ప్రకాశస్య చ వాగింద్రో బభూవ జయతాంవరః।
తస్యాత్మజశ్చ ప్రమితిర్వేదవేదాంగపారగః॥ 13-8-64 (81585) 
ఘృతాచ్యాం తస్య పుత్రస్తు రురుర్నామోదపద్యత।
ప్రమద్వరాయాం తు రురోః పుత్రః సముదపద్యత। 
శునకో నామ విప్రర్షిర్యస్య పుత్రోఽథ శౌనకః॥  13-8-65 (81586) 
ఏవం విప్రత్వమగమద్వీతహవ్యో నరాధిపః।
భృగోః ప్రసాదాద్రాజేంద్ర క్షత్రియః క్షత్రియర్షభ॥ 13-8-66 (81587) 
ఏష తే కథితో వంశో రాజన్గార్త్సమదో మయా।
విస్తరేణ మహారాజ కిమన్యదనుపృచ్ఛసి॥ ॥ 13-8-67 (81588) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టమోఽధ్యాయః॥ 8 ॥

Mahabharata - Anushaasana Parva - Chapter Footnotes

7-8-7 శయ్యాతిరితి విశ్రుత ఇతి ట.ఘ.పాఠః॥ 7-8-10 తే చేతి శేషః॥ 7-8-12 వీతహవ్యదాయాదైః। హైహయస్యైవ నామాంతరం వీతహవ్య ఇతి తత్పుత్రైః॥ 7-8-13 వత్సానాం వత్సవంశ్యానాం రాజ్ఞాం॥ 7-8-19 వప్రాంతే తటసమీపే॥ 7-8-22 దశతీర్దశ సహస్రమిత్యర్థః॥ 7-8-27 పరిద్యూనః సర్వతోనిరస్తః॥ 7-8-32 సద్యో వవృధే త్రయోదశవార్షికోఽభూత్ సద్యశ్చ వేదాన్ జగౌ॥ 7-8-33 యోగేన యోగబలేన॥ 7-8-48 తస్య తంప్రతి మాం ఆగతం ఆచక్షత కథయత॥ 7-8-58 ఆఖ్యాయికాతాత్పర్థమాహ భృగోరితి॥ 7-8-60 యత్ర గార్త్సమదం బ్రహ్మ బ్రాహ్మణైః సముదాహృతం। ఇతి ధ.పాఠః॥





అనుశాసనపర్వ - అధ్యాయ 009

॥ శ్రీః ॥

13.9. అధ్యాయః 009 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి సదృష్టాంతప్రదర్శనం దైవాదపి పురుషకారస్య ప్రాబల్యప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-9-1x"
name="anuzAsana-13-9-1x">యుధిష్ఠిర ఉవాచ।

పితామహ మహాప్రాజ్ఞ సర్వసాస్త్రవిశారద।
దైవే పురుషకారే చ కింస్విచ్ఛ్రేష్ఠతరం భవేత్॥ 13-9-1 (81589) 
భీష్మ ఉవాచ। 13-9-2x (6767) 
అత్రాప్యుదాహరంతీమమితిహాసం పురాతనం।
వసిష్ఠస్య చ సంవాదం బ్రహ్మణశ్చ యుధిష్ఠిర॥ 13-9-2 (81590) 
దైవమానుషయోః కింస్విత్కర్మణోః శ్రేష్ఠమిత్యుత।
పురా వసిష్ఠో భగవాన్పితామహమపృచ్ఛత॥ 13-9-3 (81591) 
తతః పద్మోద్భవో రాజందేవదేవః పితామహః।
ఉవాచ మధురం వాక్యమర్థవద్ధేతుభూషితం॥ 13-9-4 (81592) 
`బీజతో హ్యంకురోత్పత్తిరంకురాత్పర్ణసంభవః।
పర్ణాన్నాలాః ప్రసూయంతే నాలాత్స్కంధః ప్రవర్తతే॥ 13-9-5 (81593) 
స్కంధాత్ప్రవర్తతే పుష్పం పుష్పాత్సంవర్ధతే ఫలం।
ఫలాన్నిర్వర్తతే బీజం బీజాత్స్యాత్సంభవః పునః'॥ 13-9-6 (81594) 
నాబీజం జాయతే కించిన్న బీజేనే వినా ఫలం।
బీజాద్బీజం ప్రభవతి నాబీజం విద్యతే ఫలం॥ 13-9-7 (81595) 
యాదృశం వపతే బీజం క్షేత్రమాసాద్య వాపకః।
సుకృతే దుష్కృతే వాఽపి తాదృశం లభతే ఫలం॥ 13-9-8 (81596) 
యథా బీజం వినా క్షేత్రముప్తం భవతి నిష్ఫలం।
తథా పురుషకారేణ వినా దైవం న సిధ్యతి॥ 13-9-9 (81597) 
క్షేత్రం పురుషకారస్తు దైవం బీజముదాహృతం।
క్షేత్రబీజసమాయోగాత్తతః సస్యం సమృద్ధ్యతే॥ 13-9-10 (81598) 
కర్మణః ఫలనిర్వృత్తిం స్వయమశ్నాతి కారకః।
ప్రత్యక్షం దృశ్యతే లోకే కృతస్యాప్యకృతస్య చ॥ 13-9-11 (81599) 
శుభేన కర్మణా సౌఖ్యం దుఃఖం పాపేన కర్మణా।
కృతం సర్వత్ర లభతే నాకృతం భుజ్యతే క్వచిత్॥ 13-9-12 (81600) 
కృతీ సర్వత్ర లభతే ప్రతిష్ఠాం భాగ్యవీక్షితః।
అకృతీ లభతే భ్రష్టః క్షతే క్షారావసేచనం॥ 13-9-13 (81601) 
తపసా రూపసౌభాగ్యం రత్నాని వివిధాని చ।
ప్రాప్యతే కర్మణా సర్వం న దైవాదకృతాత్మనా॥ 13-9-14 (81602) 
తథా స్వర్గశ్చ భోగశ్చ నిష్ఠా యా చ మనీషితా।
సర్వం పురుషకారేణ కృతేనేహోపలభ్యతే॥ 13-9-15 (81603) 
జ్యోతీంషి త్రిదశా నాగా యక్షాశ్చంద్రార్కమారుతాః।
సర్వే పురుషకారేణ మానుష్యాద్దేవతాం గతాః॥ 13-9-16 (81604) 
అర్థో వా మిత్రవర్గో వా ఐశ్వర్యం వా కులాన్వితం।
శ్రీశ్చాపి దుర్లభా భోక్తుం తథైవాకృతకర్మభిః॥ 13-9-17 (81605) 
శౌచేన లభతే విప్రః క్షత్రియో విక్రమేణ తు।
వైశ్యః పురుషకారేణ శూద్రః శుశ్రూషయా శ్రియం॥ 13-9-18 (81606) 
నాదాతారం భజంత్యర్థా న క్లీబం నాపి నిష్క్రియం।
నాకర్మశీలం నాశూరం తథా నైవాతపస్వినం॥ 13-9-19 (81607) 
యేన లోకాస్త్రయః సృష్టా దైత్యాః సర్వాశ్చ దేవతాః।
స ఏష భగవాన్విష్ణుః సముద్రే తప్యతే తపః॥ 13-9-20 (81608) 
స్వం చేత్కర్మఫలం న స్యాత్సర్వమేవాఫలం భవేత్।
లోకో దైవం సమాలక్ష్య ఉదాసీనో భవేద్యది॥ 13-9-21 (81609) 
అకృత్వా మానుషం కర్మ యో దైవమనువర్తతే।
వృథా శ్రాంయతి సంప్రాప్య పతిం క్లీబమివాంగనా॥ 13-9-22 (81610) 
న తథా మానుషే లోకే ఫలమస్తి శుభాశుభే।
యథా త్రిదశలోకే హి ఫలమల్పేన జాయతే॥ 13-9-23 (81611) 
కృతః పురుషకారస్తు దైవమేవానువర్తతే।
న దైవమకృతే కించిత్కస్యచిద్దాతుమర్హతి॥ 13-9-24 (81612) 
యథా స్థానాన్యనిత్యాని దృశ్యంతే దైవతేష్వపి।
కథం కర్మ వినా దైవం స్థాస్యతి స్థాపయిష్యతః॥ 13-9-25 (81613) 
న దైవతాని లోకేఽస్మిన్వ్యాపారం యాంతి కస్యచిత్।
వ్యాసంగం జనయంత్యుగ్రమాత్మాభిభవశంకయా॥ 13-9-26 (81614) 
ఋషీణాం దేవతానాం చ సదా భవతి విగ్రహః।
కస్య వాచా హ్యదైవం స్యాద్యతో దైవం ప్రవర్తతే॥ 13-9-27 (81615) 
కథం తస్య సముత్పత్తిర్యతో దైవం ప్రవర్తతే।
ఏవం త్రిదశలోకేఽపి ప్రాప్యతే పరమం సుఖం॥ 13-9-28 (81616) 
ఆత్మైవ హ్యాత్మనో బంధురాత్మైవ రిపురాత్మనః।
ఆత్మైవ హ్యాత్మనః సాక్షీ కృతస్యాప్యకృతస్య చ॥ 13-9-29 (81617) 
కృతం చ వికృతం కించిత్సిద్ధ్యతే గురుకర్మణా।
సుకృతం దుష్కృతం కర్మ అకృతార్థం ప్రపద్యతే॥ 13-9-30 (81618) 
దేవానాం శరణం పుణ్యం సర్వం పుణ్యైరవాప్యతే।
పుణ్యహీనం నరం ప్రాప్య కిం దైవం ప్రకరిష్యతి॥ 13-9-31 (81619) 
పురా యయాతిర్విభ్రష్టశ్చ్యావితః పతితః క్షితౌ।
పునరారోపితః స్వర్గం దౌహిత్రైః పుణ్యకర్మభిః॥ 13-9-32 (81620) 
పురూరవాశ్చ రాజర్షిర్ద్విజైరభిహితః పురా।
ఐల ఇత్యభివిఖ్యాతః స్వర్గం ప్రాప్తో మహీపతిః॥ 13-9-33 (81621) 
అశ్వమేధాదిభిర్యజ్ఞైః సత్కృతః కోసలాధిపః।
మహర్షిశాపాత్సౌదాసః పురుషాదత్వమాగతః॥ 13-9-34 (81622) 
అశ్వత్థామా చ రామశ్చ మునిపుత్రౌ ధనుర్ధరౌ।
న గచ్ఛతః స్వర్గలోకం వేదదృష్టేన కర్మణా॥ 13-9-35 (81623) 
వసుర్యజ్ఞశతైరిష్ట్వా ద్వితీయ ఇవ వాసవః।
మిథ్యాభిధానేనైకేన రసాతలతలం గతః॥ 13-9-36 (81624) 
బలిర్వైరోచనిర్బద్ధో ధర్మపాశేన దైవతైః।
విష్ణోః పురుషకారేణ పాతాలసదనః కృపః॥ 13-9-37 (81625) 
శక్రస్యాథ రథోపస్థే విష్ఠితో జనమేజయః।
ద్విజస్త్రీణాం వధం కృత్వా కిం దైవేన న వారితః॥ 13-9-38 (81626) 
అజ్ఞానాద్బ్రాహ్మణం హత్వా స్పృష్టో బాలవధేన చ।
వైశంపాయనవిప్రర్షిః కిం దైవేన న వారితః॥ 13-9-39 (81627) 
గోప్రదానేన మిథ్యా చ బ్రాహ్మణేభ్యో మహామఖే।
పురా నృగశ్చ రాజర్షిః కృకలాసత్వమాగతః॥ 13-9-40 (81628) 
ధుంధుమారశ్చ రాజర్షిః సత్రేష్వేవ జరాం గతః।
ప్రీతిదాయం పరిత్యజ్య సుష్వాప స గిరివ్రజే॥ 13-9-41 (81629) 
పాండవానాం హృతం రాజ్యం ధార్తరాష్ట్రైర్మహాబలైః।
పునః ప్రత్యాహృతం చైవ న దైవాద్భుజసంశ్రయాత్॥ 13-9-42 (81630) 
తపోనియమసంయుక్తా మునయః సంశితవ్రతాః।
కిం తే దైవబలాచ్ఛాపముత్సృజంతే న కర్మణా॥ 13-9-43 (81631) 
పాపముత్సృజతే లోకే సర్వం ప్రాప్య సుదుర్లభం।
లోభమోహసమాపన్నం న దైవం త్రాయతే నరం॥ 13-9-44 (81632) 
యథాఽఽగ్నిః పవనోద్భూతః సుసూక్ష్మోఽపి మహాన్భవేత్।
తథా కర్మసమాయుక్తం దైవం సాధు వివర్ధతే॥ 13-9-45 (81633) 
యథా తైలక్షయాద్దీపః ప్రంలానిముపగచ్ఛతి।
తథా కర్మక్షయాద్దైవం ప్రంలానిముపగచ్ఛతి॥ 13-9-46 (81634) 
విపులమపి ధనౌఘం ప్రాప్య భోగాంత్రియో వా
పురుష ఇహ న శక్తః కర్మహీనో హి భోక్తుం। 
సువిహితమపి చార్థం దైవతే రక్ష్యమాణం
పురుష ఇహ మహాత్మా ప్రాప్నుతే నిత్యయుక్తః॥  13-9-47 (81635) 
వ్యయగుమపి సాధుం కర్మణా సంశ్రయంతే
భవతీ మనుజలోకాద్దైవలోకో విశిష్టః। 
బహుతరసుసమృద్ధ్యా మానుషాణాం గృహాణి
పితృవనభవనాభం దృశ్యతే చామరాణాం॥  13-9-48 (81636) 
న చ ఫలతి వికర్మా జీవలోకే న దైవం
వ్యపనయతి విమార్గం నాస్తి దైవే ప్రభుత్వం। 
గురుమివ కృతమగ్ర్యం కర్మ సంయాతి దైవం
నయతి పురుషకారః సంచితస్తత్రతత్ర॥  13-9-49 (81637) 
ఏతత్తే సర్వమాఖ్యాతం మయా వై మునిసత్తమ।
ఫలం పురుషకారస్య సదా సందృశ్య తత్త్వతః॥ 13-9-50 (81638) 
అభ్యుత్థానేన దైవస్య సమారబ్ధేన కేనచిత్।
విధినా కర్మణా చైవ స్వర్గమార్గమవాప్నుయాత్॥ ॥ 13-9-51 (81639) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి నవమోఽధ్యాయః॥ 9 ॥

Mahabharata - Anushaasana Parva - Chapter Footnotes

7-9-13 నాకృతీ లభతేఽభీష్టం క్షితిః క్షీరావసేచనమితి ధ.పాఠః॥ 7-9-16 చంద్రార్కతారకా ఇతి ధ.పాఠః। 7-9-18 లభతే శ్రియమితి సర్వత్ర సంబంధః॥ 7-9-24 అకృతే కర్మాభావే సతి॥ 7-9-26 వ్యాపారం పుణ్యరూపం యాంతి అనుమోదంతే। ఉగ్రం ధర్మవిఘ్నకరం। ఏవం సంజనయంత్యుగ్రా ఆత్మనిర్భయశంకయేతి ధ.పాఠః॥ 7-9-27 యద్యప్యేవం కర్మపరత్వం దేవర్షీణామస్తి తథాపి అదైవం దైవాభావో న వక్తుం శక్య ఇత్యర్థః॥ 7-9-28 యతో యస్మాద్దైవం ప్రవర్తతే తస్య కర్మణోఽపి దైవం వినా కథముత్పత్తిః స్యాన్న కథమపి॥





అనుశాసనపర్వ - అధ్యాయ 010

॥ శ్రీః ॥

13.10. అధ్యాయః 010 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శుభాశుభకర్మఫలప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-10-1x"
name="anuzAsana-13-10-1x">యుధిష్ఠిర ఉవాచ।

కర్మణాం చ సమస్తానాం ఫలినాం భరతర్షభ।
ఫలాని మహతాం శ్రేష్ట ప్రబ్రూహి పరిపృచ్ఛతః॥ 13-10-1 (81640) 
భీష్మ ఉవాచ। 13-10-2x (6768) 
హంత తే కథయిష్యామి యన్మాం పృచ్ఛసి భారత।
రహస్యం యదృషీణాం తు తచ్ఛృణుష్వ యుధిష్ఠిర। 
యా గతిః ప్రాప్యతే యేన ప్రేత్యభావే చిరేప్సితా॥  13-10-2 (81641) 
యేనయేన శరీరేణ యద్యత్కర్మ కరోతి యః।
తేనతేన శరీరేణ తత్తత్ఫలముపాశ్నుతే॥ 13-10-3 (81642) 
యస్యాంయస్యామవస్థాయాం యత్కరోతి శుభాశుభం।
తస్యాంతస్యామవస్థాయాం భుంక్తే జన్మనిజన్మని॥ 13-10-4 (81643) 
న నశ్యతి కృతం కర్మ చిత్తపంచేంద్రియైరిహ।
తే హ్యస్య సాక్షిణో నిత్యం షష్ఠ ఆత్మా శుభాశుభే॥ 13-10-5 (81644) 
చక్షుర్దద్యాన్మనో దద్యాద్వాచం దద్యాచ్చ సూనృతాం।
అనువ్రజేదుపాసీత స యజ్ఞః పంచదక్షిణః॥ 13-10-6 (81645) 
యో దద్యాదపరిక్లిష్టమన్నమధ్వని వర్తతే।
శ్రాంతాయాదృష్టపూర్వాయ తస్య పుణ్యఫలం మహత్॥ 13-10-7 (81646) 
స్థండిలేషు శయానానాం గృహాణి శయనాని చ।
చీరవల్కలసంవీతే వాసాంస్యాభరణాని చ॥ 13-10-8 (81647) 
వాహనాని చ యానాని యోగాత్మని తపోధనే।
అగ్నీనుపశయానస్య రాజ్ఞః పౌరుషమేవ చ॥ 13-10-9 (81648) 
రసానాం ప్రతిసంహారే సౌభాగ్యమనుగచ్ఛతి।
ఆమిషప్రతిసంహారే పశూన్పుత్రాంశ్చ విందతి॥ 13-10-10 (81649) 
అవాక్శిరాస్తు యో లంబేదుదవాసం చ యో వసేత్।
మండూకశాయీ చ నరో లభతే చేప్సితాం గతిం॥ 13-10-11 (81650) 
పాద్యమాసనమేవాథ దీపమన్నం ప్రతిశ్రయం।
దద్యాదతిథిపూజార్థం స యజ్ఞః పంచదక్షిణః॥ 13-10-12 (81651) 
వీరాసనం వీరశయ్యాం వీరస్థానముపాసతః।
అక్షయాస్తస్య వై లోకాః సర్వకామగమాస్తథా॥ 13-10-13 (81652) 
ధనం లభేత దానేన మౌనేనాజ్ఞాం విశాంపతే।
ఉపభోగాంశ్చ తపసా బ్రహ్మచర్యేణ జీవితం॥ 13-10-14 (81653) 
రూపమైశ్వర్యమారోగ్యమహింసాఫలమశ్నుతే।
ఫలమూలాశినో రాజ్యం స్వర్గః పర్ణాశినాం భవేత్॥ 13-10-15 (81654) 
ప్రాయోపవేశినో రాజన్సర్వత్ర సుఖముచ్యతే।
గవాఢ్యః శాకదీక్షాయాం స్వర్గగామీ తృణాశనః॥ 13-10-16 (81655) 
స్త్రియస్త్రిషవణం స్నాత్వా వాయుం పీత్వా క్రతుం లభేత్।
స్వర్గం సత్యేన లభతే దీక్షయా కులముత్తమం॥ 13-10-17 (81656) 
సలిలాశీ భవేద్యస్తు సదాగ్నిః సంస్కృతో ద్విజః।
మరుత్సాధయతో రాజ్యం నాకపృష్ఠమనాశినే॥ 13-10-18 (81657) 
ఉపవాసం చ దీక్షాయామభిషేకం చ పార్థివ।
కృత్వా ద్వాదశవర్షాణి వీరస్థానాద్విశిష్యతే॥ 13-10-19 (81658) 
అధీత్య సర్వవేదాన్వై సద్యో దుఃఖాద్విముచ్యతే।
`తత్పాఠధారణాత్స్వర్గమర్థజ్ఞానాత్పరాం గతిం॥ 13-10-20 (81659) 
వితృష్ణానాం వేదజపాత్స్వర్గమోక్షఫలం స్మృతం।'
మానసం హి చరంధర్మ స్వర్గలోకముపాశ్నుతే॥  13-10-21 (81660) 
యా దుస్త్యజా దుర్మతిభిర్యా న జీర్యతి జీర్యతః।
యోసౌప్రాణాంతికోరోగస్తాంతృష్ణాం త్యజతః సుఖం॥ 13-10-22 (81661) 
యథా ధేనుసహస్రేషు వత్సో విందతి మాతరం।
ఏవం పూర్వకృతం కర్మ కర్తారమనుగచ్ఛతి॥ 13-10-23 (81662) 
అచోద్యమానాని యథా పుష్పాణి చ ఫలాని చ।
స్వకాలం నాతివర్తంతే తథా కర్మ పురాకృతం॥ 13-10-24 (81663) 
జీర్యంతి జీర్యతః కేశా దంతా జీర్యంతి జీర్యతః।
చక్షుః శ్రోత్రే చ జీర్యేతే తృష్ణైకా న తు జీర్యతే॥ 13-10-25 (81664) 
యేన ప్రీణంతి పితరస్తేన ప్రీతః ప్రజాపతిః।
మాతా చ యేన ప్రీణాతి పృథివీ తేన పూజితా। 
యేన ప్రీణాత్యుపాధ్యాయస్తేన స్యాద్బ్రహ్మ పూజితం॥  13-10-26 (81665) 
సర్వే తస్యాదృతా ధర్మా యస్యైతే త్రయ ఆదృతాః।
అనాదృతాస్తు యస్యైతే సర్వాస్తస్యాఫలాః క్రియాః॥ 13-10-27 (81666) 
వైశంపాయన ఉవాచ। 13-10-28x (6769) 
భీష్మస్యైతద్వచః శ్రుత్వా విస్మితాః కురుపుంగవాః।
ఆసన్ప్రహృష్టమనసః ప్రీతిమంతోఽభవంస్తదా॥ 13-10-28 (81667) 
యన్మంత్రే భవతి వృథోపయుజ్యమానే
యత్సోమే భవతి వృథాఽభిషూయమాణే। 
యచ్చాగ్నౌ భవతి వృథాఽభిహూయమానే
తత్సర్వం భవతి వృథాఽభిధీయమానే॥  13-10-29 (81668) 
ఇత్యేతదృషిణా ప్రోక్తముక్తవానస్మి భారత।
శుభాశుభఫలప్రాప్తౌ కిమతః శ్రోతుమిచ్ఛసి॥ ॥ 13-10-30 (81669) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి దశమోఽధ్యాయః॥ 10 ॥

Mahabharata - Anushaasana Parva - Chapter Footnotes

7-10-2 గతిః ఫలం। యేన కర్మణా। ప్రేత్యభావే మరణోత్తరం దేహాంతరప్రాప్తౌ॥ 7-10-5 అస్య కర్తుః॥ 7-10-6 దద్యాదభ్యాగతాయేతి శేషః॥ 7-10-8 వానప్రస్థధర్మాణాం ఫలాన్యాహ స్థండిలేష్విత్యాదినా॥ 7-10-9 యోగాత్మని యోగయుక్తచిత్తే॥ 7-10-11 సతతం చైకశాయీ యః స ఇతి ఝ.పాఠః। తత్ర ఏకశాయీ బ్రహ్మచర్యవాన్॥ 7-10-13 వీరా ఆసతేఽస్మిన్నితి వీరాసనం రణదేశం ఉపేత్య వీరశయ్యాం తత్ర దీర్ఘనిద్రాం చ ప్రాప్య వీరస్థానం స్వర్గలోకం॥ 7-10-14 ఆజ్ఞామవిచ్ఛిన్నామితి శేషః। తపసా కృచ్ఛ్రాదినా జీవితమాయుః॥ 7-10-16 శాకదీక్షాయాం శాకమాత్రాశననియమే॥ 7-10-17 క్రతుం సంకల్పం సత్యసంకల్పత్వమితి యావత్। దీక్షయా యజ్ఞేన॥ 7-10-18 సదాగ్నిః అవిచ్ఛిన్నాగ్నిహోత్రః॥ 7-10-19 అభిషేకం తీర్థాటనం। వీరస్థానాత్స్వర్గాదపి విశిష్యతే॥ 7-10-22 మానసం ధర్మం వివృణోతి యేతి॥





అనుశాసనపర్వ - అధ్యాయ 011

॥ శ్రీః ॥

13.11. అధ్యాయః 011 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శుకవాసవసంవాదానువాదేనానృశంస్యప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-11-1x"
name="anuzAsana-13-11-1x">యుధిష్ఠిర ఉవాచ।

ఆనృశంస్యస్య ధర్మజ్ఞ గుణాన్భక్తజనస్య చ।
శ్రోతుమిచ్ఛామి ధర్మజ్ఞ తన్మే బ్రూహి పితామహ॥ 13-11-1 (81670) 
భీష్మ ఉవాచ। 13-11-2x (6770) 
అత్రాప్యుదాహరంతీమమితిహాసం పురాతనం।
వాసవస్య చ సంవాదం శుకస్య చ మహాత్మనః॥ 13-11-2 (81671) 
విషయే కాశిరాజస్య గ్రామాన్నిష్క్రంయ లుబ్ధకః।
సవిషం కాండమాదాయ మృగయామాస వై మృగం॥ 13-11-3 (81672) 
తత్ర చామిషలుబ్ధేన లుబ్ధకేన మహావనే।
అవిదూరే మృగాందృష్ట్వా బాణః ప్రతిసమాహితః॥ 13-11-4 (81673) 
తేన దుర్వారితాస్త్రేణ నిమిత్తచపలేషుణా।
మహాన్వనతరుస్తత్ర విద్ధో మృగజిఘాంసయా॥ 13-11-5 (81674) 
స తీక్ష్ణవిషదిగ్ధేన శరేణాతిబలాత్క్షతః।
ఉత్సృజ్య ఫలపత్రాణి పాదపః శోషమాగతః॥ 13-11-6 (81675) 
తస్మిన్వృక్షే తథాభూతే కోటరేషు చిరోషితః।
న జహాతి శుకో వాసం తస్య భక్త్యా వనస్పతేః॥ 13-11-7 (81676) 
నిష్ప్రచారో నిరాహారో గ్లానః శిథిలవాగపి।
కృతజ్ఞః సహ వృక్షేణ ధర్మాత్మా సోప్యశుష్యత॥ 13-11-8 (81677) 
తముదారం మహాసత్వమతిమానుషచేష్టితం।
సమదుఃఖసుఖం దృష్ట్వా విస్మితః పాకశాసనః॥ 13-11-9 (81678) 
తతశ్చింతాముపగతః శక్రః కథమయం ద్విజః।
తిర్యగ్యోనావసంభావ్యమానృశంస్యమవస్థితః॥ 13-11-10 (81679) 
అథవా నాత్ర చిత్రం హీత్యభవద్వాసవస్య తు।
ప్రాణినామపి సర్వేషాం సర్వం సర్వత్ర దృశ్యతే॥ 13-11-11 (81680) 
తతో బ్రాహ్మణవేషేణి మానుషం రూపమాస్థితః।
అవతీర్య మహీం శక్రస్తం పక్షిణమువాచ హ॥ 13-11-12 (81681) 
శుక భో పక్షిణాంశ్రేష్ఠ దాక్షేయీ సుప్రజాస్త్వయా।
పృచ్ఛే త్వాం శుకమేనం త్వం కస్మాన్న త్యజసి ద్రుమం॥ 13-11-13 (81682) 
అథ పృష్టః శుకః ప్రాహ మూర్ధ్నా సమభివాద్య తం।
స్వాగతం దేవరాజ త్వం విజ్ఞాతస్తపసా మయా॥ 13-11-14 (81683) 
తతో దశశతాక్షేణ సాధుసాధ్వితి భాషితం।
అహో విజ్ఞానమిత్యేవం మనసా పూజితస్తతః॥ 13-11-15 (81684) 
తమేవం శుభకర్మాణం శుకం పరమధార్మికం।
జానన్నపి చ తత్పాపం పప్రచ్ఛ బలసూదనః॥ 13-11-16 (81685) 
నిష్పత్రమఫలం శుష్కమశరణ్యం పతత్త్రిణాం।
కిమర్థం సేవసే వృక్షం యదా మహదిదం వనం॥ 13-11-17 (81686) 
అన్యేఽపి బహవో వృక్షాః పత్రసంఛన్నకోటరాః।
శుభాః పర్యాప్తసంచారా విద్యంతేఽస్మిన్మహావనే॥ 13-11-18 (81687) 
గతాయుషమసామర్థ్యం క్షీణసారం హతశ్రియం।
విమృశ్య ప్రజ్ఞయా ధీర జహీమం హ్యస్థిరం ద్రుమం॥ 13-11-19 (81688) 
భీష్మ ఉవాచ। 13-11-20x (6771) 
తదుపశ్రుత్య ధర్మాత్మా శుకః శక్రేణ భాషితం।
సుదీర్ఘమతినిఃశ్వస్య దీనో వాక్యమువాచ హ॥ 13-11-20 (81689) 
అనతిక్రమణీయాని దైవతాని శచీపతే।
యత్రాభవంస్తత్ర భవాంస్తన్నిబోధ సురాధిప॥ 13-11-21 (81690) 
అస్మిన్నహం ద్రుమే జాతః సాధుభిశ్చ గుణైర్యుతే।
చాలభావేన సంగుప్తః శత్రుభిశ్చ న ధర్షితః॥ 13-11-22 (81691) 
కిమనుక్రోశ్యం వైఫల్యముత్పాదయసి మేఽనఘ।
`అనురక్తస్య భక్తస్య సంస్పృశే న చ పావకం।' 
ఆనృశంస్యాభియుక్తస్య భక్తస్యానన్యగస్య చ॥  13-11-23 (81692) 
అనుక్రోశో హి సాధూనాం మహద్ధర్మస్య లక్షణం।
అనుక్రోశశ్చ సాధూనాం సదా ప్రీతిం ప్రయచ్ఛతి॥ 13-11-24 (81693) 
త్వమేవ దైవతైః సర్వైః పృచ్ఛ్యసే ధర్మసంశయాత్।
అతస్త్వం దేవదేవానామాధిపత్యే ప్రతిష్ఠితః॥ 13-11-25 (81694) 
నార్హసే మాం సహస్రాక్ష ద్రుమం త్యాజయితుం చిరాత్।
సమస్థముపజీవన్వై విషమస్థం కథం త్యజేత్॥ 13-11-26 (81695) 
తస్య వాక్యేన సౌంయేన హర్షితః పాకశాసనః।
శుకం ప్రోవాచ ధర్మజ్ఞమానృశంస్యేన తోషితః॥ 13-11-27 (81696) 
వరం వృణీష్వేతి తదా స చ వవ్రే వరం శుకః।
ఆనృశంస్యపరో నిత్యం తస్య వృక్షస్య సంభవం॥ 13-11-28 (81697) 
విదిత్వా చ దృఢాం భక్తిం తాం శుకే శీలసంపదం।
ప్రీతః క్షిప్రమథో వృక్షమమృతేనావసిక్తవాన్॥ 13-11-29 (81698) 
తతః ఫలాని పత్రాణి శాఖాశ్చాపి మనోహరాః।
శుకస్య దృఢభక్తిత్వాచ్ఛ్రీమత్తాం ప్రాప స ద్రుమః॥ 13-11-30 (81699) 
శుకశ్చ కర్మణా తేన ఆనృశంస్యకృతేన వై।
ఆయుషోంతే మహారాజ ప్రాప శక్రసలోకతాం॥ 13-11-31 (81700) 
ఏవమేవ మనుష్యేంద్ర భక్తిమంతం సమాశ్రితః।
సర్వార్థసిద్ధిం లభతే శుకం ప్రాప్య యథా ద్రుమః॥ ॥ 13-11-32 (81701) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకాదశోఽధ్యాయః॥ 11 ॥

Mahabharata - Anushaasana Parva - Chapter Footnotes

7-11-3 విషయే దేశే। కాండం బాణం॥ 7-11-4 తత్ర మృగయాయాం॥ 7-11-5 దుర్వారితాస్త్రేణ దుర్వార్యశస్త్రేణ। నిమిత్తాల్లక్ష్యాచ్చపలశ్చలిత ఇషుర్యస్య తేన। నిమిత్తవిఫలేషుణేతి ధ. పాఠః॥ 7-11-6 దిగ్ధేన లిప్తేన॥ 7-11-10 ద్విజః పక్షీ। ఆనృశంస్య పరదుఃఖేన దుఃఖిత్వం॥ 7-11-11 సర్వేషాం నృతిర్యగాదీనాం। సర్వత్ర జాతౌ। సర్వం కృపాఽనైష్టుర్యాదికం దృశ్యతే ఇతి వాసవస్య బుద్ధిరభవదితి సంబంధః॥ 7-11-13 దాక్షేయో దక్షదౌహిత్రీ శుకీనామ॥ 7-11-14 తపసా జ్ఞానదృష్ట్యా॥ 7-11-23 అనుక్రోశ్య కృపాయిత్వా। వైఫల్యం జన్మన ఇతి శేషః॥ 7-11-25 సంశయాత్ సంశయం ప్రాప్య। అతః సంశయచ్ఛేత్తృత్వాత్॥ 7-11-28 సంభవం సంయగౌశ్వర్యం వరం వవ్రే॥





అనుశాసనపర్వ - అధ్యాయ 012

॥ శ్రీః ॥

13.12. అధ్యాయః 012 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-12-1x"
name="anuzAsana-13-12-1x">యుధిష్ఠిర ఉవాచ।

యథైవ తే నమస్కార్యాః ప్రోక్తాః శక్రేణ మానద।
ఏతన్మే సర్వమాచక్ష్వ యేభ్యః స్పృహయసే నృపః॥ 13-12-1 (81702) 
ఉత్తమాపద్గతస్యాపి యత్ర తే వర్తతే మనః।
మనుష్యలోకే సర్వస్మిన్యదముత్రేహ చాప్యుత॥ 13-12-2 (81703) 
భీష్మ ఉవాచ। 13-12-3x (6772) 
స్పృహయామి ద్విజాతిభ్యో యేషాం బ్రహ్మ పరం ధనం।
యేషాం సంప్రత్యయః స్వర్గస్తపఃస్వాధ్యాయసాధనం॥ 13-12-3 (81704) 
యేషాం బాలాశ్చ వృద్ధాశ్చ పితృపైతామహీం ధురం।
ఉద్వహంతి న సీదంతి తేభ్యో వై స్పృహయాంయహం॥ 13-12-4 (81705) 
విద్యాస్వభివినీతానాం దాంతానాం మృదుభాషిణాం।
శ్రుతవృత్తోపపన్నానాం సదాఽక్షరవిదాం సతాం॥ 13-12-5 (81706) 
సంసత్సు వదతాం తాత హంసానామివ సంఘశః।
మంగల్యరూపా రుచిరా దివ్యజీమూతనిఃస్వనాః॥ 13-12-6 (81707) 
సంయగుచ్చరితా వాచః శ్రూయంతే హి యుధిష్ఠిర।
శుశ్రూషమాణే నృపతౌ ప్రేత్య చేహ సుఖావహాః॥ 13-12-7 (81708) 
యే చాపి తేషాం శ్రోతారః సదా సదసి సంమతాః।
విజ్ఞానగుణసంపన్నాస్తేభ్యశ్చ స్పృహయాంయహం॥ 13-12-8 (81709) 
సుసంస్కృతాని ప్రయతాః శుచీని గుణవంతి చ।
దదత్యన్నాని తృప్త్యర్థం బ్రాహ్మణేభ్యో యుధిష్ఠర। 
యే చాపి సతతం రాజంస్తేభ్యశ్చ స్పృహయాంయహం॥  13-12-9 (81710) 
శక్యం హ్యేవాహవే యోద్ధుం న దాతుమనసూయితుం॥  13-12-10 (81711) 
శూరా వీరాశ్చ శతశః సంతి లోకే యుధిష్ఠిర।
తేషాం సంఖ్యాయమానానాం దానశూరో విశిష్యతే॥ 13-12-11 (81712) 
`భద్రం తు జన్మ సంప్రాప్య భూయో బ్రాహ్మణకో భవేత్।
బంధుమధ్యే కులే జాతః సుదురాపమవాప్నుయాత్॥'  13-12-12 (81713) 
ధన్యః స్యాం యద్యహం భూయః సౌంయబ్రాహ్మణకోపి వా।
కులే జాతో ధర్మగతిస్తపోవిద్యాపరాయణః॥ 13-12-13 (81714) 
న మే త్వత్తః ప్రియతరో లోకేఽస్మిన్పాండునందన।
త్వత్తశ్చాపి ప్రియతరా బ్రాహ్మణా ఏవ భారత॥ 13-12-14 (81715) 
యథా మమ ప్రియతమాస్త్వత్తో విప్రాః కురూత్తమ।
తేన సత్యేన గచ్ఛేయం లోకాన్యత్ర స శంతనుః॥ 13-12-15 (81716) 
న మే పితా ప్రియతరో బ్రహ్మణేభ్యస్తథాఽభవత్।
న మే పితుః పితా వాఽపి యే చాన్యేఽపి సుహృంజనాః॥ 13-12-16 (81717) 
న హి మే వృజినం కించిద్విద్యతే బ్రాహ్మణేష్విహ।
అణు వా యది వా స్థూలం విద్యతే సాధుకర్మసు॥ 13-12-17 (81718) 
కర్మణా మనసా వాఽపి వాచా వాఽపి పరంతప।
యన్మే కృతం బ్రాహ్మణేభ్యస్తేనాద్య న తపాంయహం॥ 13-12-18 (81719) 
బ్రహ్మణ్య ఇతి మామాహుస్తయా వాచాఽస్మి తోషితః।
ఏతదేవ పవిత్రేభ్యః సర్వేభ్యః పరమం స్మృతం॥ 13-12-19 (81720) 
పశ్యామి లోకానమలాఞ్శుచీన్బ్రాహ్మణతోషణాత్।
తేషు మే తాత గంతవ్యమహ్నాయ చ చిరాయ చ॥ 13-12-20 (81721) 
యథా భర్త్రాశ్రయో ధర్మః స్త్రీణాం లోకే యుదిష్ఠిర।
స దేవః సా గతిర్నాన్యా క్షత్రియస్య తథా ద్విజాః॥ 13-12-21 (81722) 
క్షత్రియః శతవర్షీ చ దశవర్షీ ద్విజోత్తమః।
పితాపుత్రౌ చ విజ్ఞేయౌ తయోర్హి బ్రాహ్మణో గురుః॥ 13-12-22 (81723) 
నారీ తు పత్యభావే వై దేవరం కురుతే పతిం।
పృథివీ బ్రాహ్మణాలాభే క్షత్రియం కురుతే పతిం॥ 13-12-23 (81724) 
`బ్రాహ్మణానుజ్ఞయా గ్రాహ్యం రాజ్యం చ సపురోహితైః।
తద్రక్షణేన స్వర్గోఽస్య తత్కోపాన్నరకోఽక్షయః॥'  13-12-24 (81725) 
పుత్రవచ్చైవ తే రక్ష్యా ఉపాస్యా గురువచ్చ తే।
అగ్నివచ్చోపచార్యా వై బ్రాహ్మణాః కురుసత్తం॥ 13-12-25 (81726) 
ఋజున్సతః సత్యశీలాన్సర్వభూతహితే రతాన్।
ఆశీవిషానివ క్రుద్ధాంద్విజాన్పరిచరేత్సదా॥ 13-12-26 (81727) 
తేజసస్తపసశ్చైవ నిత్యం బిభ్యేద్యుధిష్ఠిర।
ఉభే చైతే పరిత్యాజ్యే తేజశ్చైవ తపస్తథా॥ 13-12-27 (81728) 
వ్యవసాయస్తయోః శీఘ్రముభయోరేవ విద్యతే।
హన్యుః క్రుద్ధా మహారాజ బ్రాహ్మణా యే తపస్వినః॥ 13-12-28 (81729) 
`దూరతో మాతృవత్పూజ్యా విప్రదారాః సురక్షయా।
అకోపనాపరాధేన భూయో నరకమశ్నుతే॥ 13-12-29 (81730) 
భూయః స్యాదుభయం దత్తం బ్రాహ్మణాద్యదకోపనాత్।
కుర్యాదుభయతః శేషం దత్తశేషం న శేషయేత్॥ 13-12-30 (81731) 
దండపాణిర్యథా గోష్ఠం పాలో నిత్యం హి రక్షయేత్।
బ్రాహ్మణేషు స్థితం బ్రహ్మ క్షత్రియః పరిపాలయేత్॥ 13-12-31 (81732) 
పితేవ పుత్రాన్రక్షేథా బ్రాహ్మణాన్బ్రహ్మతేజసః।
గృహే చైషామవేక్షేథాః కింస్విదస్తీతి జీవనం॥ ॥ 13-12-32 (81733) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వాదశోఽధ్యాయః॥ 12 ॥

Mahabharata - Anushaasana Parva - Chapter Footnotes

7-12-2 యదముత్రేహ చ హితం తద్వదేతి శేషః॥ 7-12-5 అక్షరం బ్రహ్మ తద్విదాం॥ 7-12-6 హంససాదృశ్యం క్షీరనీరయోరివ సారసారయోర్వివేచనాత్॥ 7-12-7 నృపతౌ నృపతేః సమీపే ఉచ్చరితాః॥ 7-12-8 యే చాపి తేషాం దాతార ఇతి ధ. పాఠః॥ 7-12-13 బ్రాహ్మణకః కుత్సితబ్రాహ్మణోపి యద్యహం స్యాం తర్హి ధన్యః కిముత ఫులే జాతః॥ 7-12-17 యృజినం సంకటం। ఫలాశేథియావత్। పూజ్యత్వాదేవ తాన్పూజయామి నతు ఫలాయేత్యర్థః॥ 7-12-18 తేన బ్రాహ్మణారావనేన। న తపామి న వ్యథాం ప్రాప్తోమి॥ 7-12-19 బ్రహ్మణ్యో బ్రహ్మజాతౌ ఆసక్తః॥ 7-12-27 బ్రాహ్మణాద్బిభ్యేత్ నతు తత్ర తేజస్తపసీ స్వీయే ప్రకాశయేదిత్యర్థః। తేజః క్రోధబలం। తపో యోగబలం॥ 7-12-28 తయోస్తపస్తేజసోర్బ్రహ్మణక్షత్రియస్థయోర్వ్యవసాయః ఫలమభిభవరూపం శీఘ్రం తీవ్రం తథాపి తపస్విన ఏవేతరాన్ హన్యుర్న తేజస్విన ఇత్యర్థః॥ 7-12-30 ల్యబ్లోపే పంచమీ। అకోపనం బ్రాహ్మణం ప్రాప్య యద్భూయః బహుతరం ఉభయం తపస్తేజఆఖ్యం స్యాత్ తద్దత్తం ఖండితం భవతీతి శేషః। ఉభయత ఉభయం చేత్ శేషం కుర్యాద్ దత్తశేషం శేషయేదిత్యన్వయః। ద్వాభ్యాం అన్యోన్యస్మిన్ప్రయుక్తం తేజఆదిద్వయం న నిఃశేషం నశ్యతి కింతు శేషం। క్షమావతా ఖండితస్య తస్యావశిష్టం తు న శేషయేన్న శిష్యతే అపితు నిఃశేషమేవ నశ్యతీత్యర్థః॥ 30 ॥ 7-12-32 అభావే తద్దేయమిత్యర్థః॥ 7-12-42 ద్వాదశోఽధ్యాయః॥





అనుశాసనపర్వ - అధ్యాయ 013

॥ శ్రీః ॥

13.13. అధ్యాయః 013 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి క్రమేణ క్రోధస్యాతిథేశ్చ నిందాప్రశంసనపరవేదచతుష్టయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-13-1x"
name="anuzAsana-13-13-1x">భీష్మ ఉవాచ।

అత్రాప్యుదాహరంతీమమితిహాసం పురాతనం।
చతుర్ణామపి వేదానాం సంవాదం శృణు పుత్రక॥ 13-13-1 (81734) 
ఋగ్వేద ఉవాచ। 13-13-2x (6773) 
గృహానాశ్రయమాణస్య అగ్నిహోత్రం చ జుహ్వతః।
సర్వం సుకృతమాదత్తే యః సాయే నుద్యతేఽతిథిః॥ 13-13-2 (81735) 
న స్కందతే న వ్యథతే నాస్యోర్ధ్వం సర్పతే రజః।
వరిష్ఠమగ్నిహోత్రాచ్చ బ్రాహ్మణస్య ముఖే హుతం॥ 13-13-3 (81736) 
సామవేద ఉవాచ। 13-13-4x (6775) 
న చేద్ధంతి పితరం మాతరం వా
న బ్రాహ్మణం నాపవాదం కరోతి। 
యత్కించిదన్యద్వృజినం కరోతి।
ప్రీతోఽతిథిస్తదుపహంతి పాపం॥  13-13-4 (81737) 
అథర్వవేద ఉవాచ। 13-13-5x (6776) 
యత్క్రోధనో యజతే యద్దదాతి
యద్వా తపస్తప్యతి యజ్జుహోతి। 
వైవస్వతో హరతే సర్వమస్య
మోఘం చేష్టం భవతి క్రోధనస్య॥ ॥  13-13-6 (81738) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రయోదశోఽధ్యాయః॥ 13 ॥





అనుశాసనపర్వ - అధ్యాయ 014

॥ శ్రీః ॥

13.14. అధ్యాయః 014 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణానాం పతివ్రతానాం చ మహిమప్రతిపాదకేంద్రాగ్న్యాదిసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-14-1x"
name="anuzAsana-13-14-1x">భీష్మ ఉవాచ।

భూయస్తు శృణు రాజేంద్ర ధర్మాంధర్మభృతాంవర॥  13-14-1 (81739) 
అత్రాప్యుదాహరంతీమమితిహాసం పురాతనం।
ఇంద్రాగ్న్యోః సూర్యశచ్యోశ్చ తన్మే నిగదతః శృణు॥ 13-14-2 (81740) 
ఇంద్ర ఉవాచ। 13-14-3x (6777) 
రాజ్యే విప్రాన్ప్రపశ్యామి కామక్రోధవివర్జితాన్।
ఏతేన సత్యవాక్యేన పాదః కుంభస్య పూర్యతాం॥ 13-14-3 (81741) 
అగ్నిరువాచ। 13-14-4x (6778) 
యథాఽహం తత్ర నాశ్నామి యత్ర నాశ్నంతి వై ద్విజాః
ఏతేన సత్యవాక్యేన పాదః కుంభస్య పూర్యతాం॥  13-14-4 (81742) 
సూర్య ఉవాచ। 13-14-5x (6779) 
యథా గోబ్రాహ్మణస్యార్థే న తపామి యథాబలం।
ఏతేన సత్యవాక్యేన పాదః కుంభస్య పూర్యతాం॥ 13-14-5 (81743) 
శచ్యువాచ। 13-14-6x (6780) 
కర్మణా మనసా వాచా నావమన్యే పురందరం।
ఏతేన సత్యవాక్యేన పాదః కుంభస్య పూర్యతాం॥ ॥ 13-14-6 (81744) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్దశోఽధ్యాయః॥ 14 ॥

Mahabharata - Anushaasana Parva - Chapter Footnotes

7-14-3 యథా రాజ్యం ప్రపాస్యామి కామకోధవివర్జిత ఇతి పాఠాంతరం। పాస్యామి పాలయిష్యామి। పా పాలన ఇతి ధాతోః। పాదః కుంభస్య పూర్వతామితి। చతుర్భాగాదేకో భాగః పాదః। కుంభే ఏకపాదోనతయోదకపూరితే సతి చతుర్థః పాదః స్వయమేవ పూర్యతామిత్యర్థః। యథా సత్యబలేనాగ్నిరనుష్ణో భవతి తద్వదిత్యర్థః॥





అనుశాసనపర్వ - అధ్యాయ 015

॥ శ్రీః ॥

13.15. అధ్యాయః 015 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి భగవన్మహిమప్రతిపాదకవ్యాసవాసుదేవసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-15-1x"
name="anuzAsana-13-15-1x">భీష్మ ఉవాచ।

అత్రాప్యుదాహరంతీమమితిహాసం పురాతనం।
మద్రరాజస్య సంవాదం వ్యాసస్య చ మహాత్మనః॥ 13-15-1 (81745) 
వైతానే కర్మణి తతే కుంతీపుత్ర యథా పురా।
ఉక్తః స భగవాన్యజ్ఞే తథా తత్రాశృణోద్భవాన్॥ 13-15-2 (81746) 
మద్రరాజ ఉవాచ। 13-15-3x (6781) 
కాని తీర్థాని భగవన్ఫలార్థాశ్చేహ కేఽఽశ్రమాః।
క ఇజ్యతే కశ్చ యజ్ఞః కో యూపః క్రమతే చ కః॥ 13-15-3 (81747) 
కశ్చాధ్వరే శస్యతే గీతిశబ్దైః
కశ్చాధ్వరే గీయతే వల్గుభాషైః। 
కో బ్రహ్మశబ్దైః స్తుతిభిః స్తూయతే చ
కస్యేహ వై హవిరధ్వర్యవః కల్పయంతి॥  13-15-4 (81748) 
వర్ణాశ్రమే గోఫలే కశ్చ సోమే
కశ్చోంకారః కశ్చ వేదార్థమార్గః। 
పృష్టస్తన్మే బ్రూహి సర్వం మహర్షే
లోకజ్యేష్ఠం కస్య విజ్ఞానమాహుః॥  13-15-5 (81749) 
ద్వైపాయన ఉవాచ। 13-15-6x (6782) 
లోకజ్యేష్ఠం యస్య విజ్ఞానమాహు
ర్యోనిజ్యేష్ఠం యస్య వదంతి జన్మ। 
పూతాత్మానో బ్రాహ్మణా వేదముఖ్యా
అస్మిన్ప్రశ్నో దీయతాం కేశవాయ॥  13-15-6 (81750) 
బ్రాహ్మణ ఉవాచ। 13-15-7x (6783) 
బాలో జాత్యా క్షత్రధర్మార్థశీలో
జాతో దేవక్యాం శూరపుత్రేణ వీర। 
వేత్తుం వేదానర్హతే క్షత్రియో వై
దాశార్హాణాముత్తమః పుష్కరాక్షః॥  13-15-7 (81751) 
వాసుదేవ ఉవాచ। 13-15-8x (6784) 
పారాశర్య బ్రూహి యద్బ్రాహ్మణేభ్యః
ప్రీతాత్మా వై బ్రహ్మకల్పః సుమేధాః। 
పృష్టో యజ్ఞార్థం పాండవస్యాతితేజా
ఏతచ్ఛ్రేయస్తస్య లోకస్య చైవ॥  13-15-8 (81752) 
వ్యాస ఉవాచ। 13-15-9x (6785) 
ఉక్తం వాక్యం యద్భవాన్మామవోచ-
త్ప్రశ్నం చిత్రం నాహమత్రోత్సహేఽద్య। 
ఛేత్తుం విస్పష్టం తిష్ఠతి త్వద్విధే వై
లోకజ్యేష్ఠే విశ్వరూపే సునాభే॥  13-15-9 (81753) 
వాసుదేవ ఉవాచ। 13-15-10x (6786) 
తత్త్వం వాక్యం బ్రూహి యత్త్వం మహర్షే
యస్మిన్కృష్ణః ప్రోచ్యతే వై యథావత్। 
ప్రీతస్తేఽహం జ్ఞానశక్త్యా యథావ-
త్తస్మాన్నిర్దేశే కర్మణాం బ్రూహి సిద్ధిం॥  13-15-10 (81754) 
వైశంపాయన ఉవాచ। 13-15-11x (6787) 
ఉక్తవాక్యే సత్తమే యాదవానాం
కృష్ణో వ్యాసః ప్రాంజలిర్వాసుదేవం। 
విప్రైః సార్ధం పూజయందేవదేవం
కృష్ణం విష్ణుం వాసుదేవం బభాషే॥  13-15-11 (81755) 
వ్యాస ఉవాచ। 13-15-12x (6788) 
13-15-12 (81756) 
ఆనంత్యం తే విశ్వకర్మంస్తవైవం
రూపం పౌరాణం శాశ్వతం చ ధ్రువం చ। 
కస్తే బుద్ధ్యేద్వేదవాదేషు చైత-
ల్లోకే హ్యస్మిఞ్శాసకస్త్వం పితేవ॥ 




అనుశాసనపర్వ - అధ్యాయ 016

॥ శ్రీః ॥

13.16. అధ్యాయః 016 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి భగవన్మహిమప్రతిపాదకవ్యాసవచనానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-16-1x"
name="anuzAsana-13-16-1x">`భీష్మ ఉవాచ।

ద్వారకాయాం యథా ప్రాహ పురాఽయం మునిసత్తమః।
వేదవిప్రమయత్వం తు వాసుదేవస్య తచ్ఛృణు॥ 13-16-1 (81757) 
యూపం విష్ణుం వాసుదేవం విజాన-
న్సర్వాన్విప్రాన్బోధతే తత్వదర్శి। 
విష్ణుం క్రాంతం వాసుదేవం విజాన-
న్విప్రో విప్రత్వం గచ్ఛతే తత్వదర్శీ॥  13-16-2 (81758) 
విష్ణుర్యజ్ఞస్త్విజ్యతే చాపి విష్ణుః
కృష్ణో విష్ణుర్యశ్చ కృత్స్నః ప్రభుశ్చ। 
కృష్ణో వేదాంగం వేదవాదాశ్చ కృష్ణ
ఏవం జానన్బ్రాహ్మణో బ్రహ్మ ఏతి॥  13-16-3 (81759) 
స్థానం సర్వం వైష్ణవం యజ్ఞమార్గే
చాతుర్హోత్రం వైష్ణవం తత్ర కృష్ణః। 
సర్వైర్భావైరిజ్యతే సర్వకామైః
పుణ్యాఁల్లోకాన్బ్రాహ్మణాః ప్రాప్నువంతి॥  13-16-4 (81760) 
సోమం సద్భావాద్యే చ జాతం పిబంతి
దీప్తిం కర్మ యే విదానాశ్చరంతి। 
ఏకాంతమిష్టం చింతయంతో దివిస్థా-
స్తే వై స్థానం ప్రాప్నువంతి వ్రతజ్ఞాః॥  13-16-5 (81761) 
ఓమిత్యేతద్ధ్యాయమానో న గచ్ఛే-
ద్దుర్గం పంథానం పాపకర్మాపి విప్రః। 
సర్వం కృష్ణం వాసుదేవం హి విగ్రాః
కృత్వా ధ్యానం దుర్గతిం న ప్రయాంతి॥  13-16-6 (81762) 
ఆజ్యం యజ్ఞః స్రుక్స్రువౌ యజ్ఞదాతా
ఇచ్ఛా పత్నీ పత్నిశాలా హవీంషి। 
ఇధ్యాః పురోడాశం సర్వదా హోతృకర్తా
కృత్స్నం విష్ణుం సంవిజానంస్తమేతి॥  13-16-7 (81763) 
యోగేయోగే కర్మణాం చాభిహారే
యుక్తే వైతానే కర్మణి బ్రాహ్మణస్య। 
పుష్ట్యర్థేషు ప్రాప్నుయాత్కర్మసిద్ధిం
శాంత్యర్థేషు ప్రాప్నుయాత్సర్వశాంతింట'॥ ॥  13-16-8 (81764) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షోడశోఽధ్యాయః॥ 16 ॥





అనుశాసనపర్వ - అధ్యాయ 017

॥ శ్రీః ॥

13.17. అధ్యాయః 017 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి భక్తిశ్రద్ధాదీనాం భుక్తిసాధనతాప్రతిపాదకవ్యాసవాక్యానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-17-1x"
name="anuzAsana-13-17-1x">`ద్వైపాయన ఉవాచ।

శ్రద్దాత్యాగం నిర్వృతిం చాపి పూజాం
సత్యం ధర్మం యః కృతం చాభ్యుపైతి। 
కామద్వేషౌ త్యజ్య సర్వేషు తుల్యః
శ్రద్ధాపూతః సర్వయజ్ఞేషు యోగ్యః॥  13-17-1 (81765) 
యస్మిన్యజ్ఞే సర్వభూతాః ప్రహృష్టాః
సర్వే చారంభాః శాస్త్రదృష్టాః ప్రవృత్తాః। 
ధర్ంయైరర్థ్యైర్యే యజంతే ధ్రువం తే
పూతాత్మానో ధర్మమేకం భజంతే॥  13-17-2 (81766) 
ఏకాక్షరం ద్వ్యక్షరమేకమేవ
సదా యజంతే నియతాః ప్రతీతాః। 
దృష్ట్వా మనాగర్చయిత్వా స్మ విప్రాః
సతాం మార్గం తం ధ్రువం సంభజంతే॥  13-17-3 (81767) 
పాపాత్మానః క్రోధరగాభిభూతాః
కృష్ణే భక్తా నామ సంకీర్తయంతః। 
పూతాత్మానో యజ్ఞశీలాః సుమేధా
యజ్ఞస్యాంతే కీర్తిలోకాన్భజంతే॥  13-17-4 (81768) 
ఏకో వేదో బ్రాహ్మణానాం బభూవ
చతుష్పాదస్త్రిగుణో బ్రహ్మశీర్షః। 
పాదంపాదం బ్రాహ్మణా వేదమాహు-
స్త్రేతాకాలే తం చ తం విద్ధి శీర్షం॥' ॥  13-17-5 (81769) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తదశోఽధ్యాయః॥ 17 ॥





అనుశాసనపర్వ - అధ్యాయ 018

॥ శ్రీః ॥

13.18. అధ్యాయః 018 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శ్రీకృష్ణమహిమప్రతిపాదకవ్యాసమద్రరాజసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-18-1x"
name="anuzAsana-13-18-1x">`ద్వైపాయన ఉవాచ।

సర్వే వేదాః సర్వవేద్యాః సశాస్త్రాః
సర్వే యజ్ఞాః సర్వ ఇత్యశ్చ కృష్ణః। 
విదుః కృష్ణం బ్రాహ్మణాస్తత్వతో యే
తేషాం రాజన్సర్వయజ్ఞః సమాప్తః॥  13-18-1 (81770) 
జ్ఞేయో యోగీ బ్రాహ్మణైర్వేదతత్వై-
రారణ్యకైః సైష కృష్ణః ప్రభుత్వాత్। 
సర్వాన్యజ్ఞాన్బ్రాహ్మణాన్బ్రహ్మ చైవ
వ్యాప్యాతిష్ఠద్దేవదేవస్త్రిలోకే॥  13-18-2 (81771) 
స ఏష దేవః శక్రమీశం యజానం
ప్రీత్యా ప్రాహ క్రతుయష్టారమగ్ర్యం 
న మా శక్రో వేదవేదార్థతత్వా-
ద్భక్తో భక్త్యా శుద్ధభావప్రధానః॥  13-18-3 (81772) 
మా జానంతే బ్రహ్మశీర్షం వరిష్ఠం
విశ్వే విశ్వం బ్రహ్మయోనిం హ్యయోనిం। 
సర్వత్రాహం శాశ్వతః శాశ్వతేశః
కృత్స్నో వేదోఽగ్నిర్నిర్గుణోఽనంతతేజాః॥  13-18-4 (81773) 
సర్వే దేవా వాసుదేవం యజంతే
తతో బుద్ధ్యా మార్గమాణాస్తనూనాం। 
సర్వాన్కామాన్ప్రాప్నువంతే విశాలాం-
స్త్రైలోక్యేఽస్మిన్కృష్ణనామాభిధానాత్॥  13-18-5 (81774) 
కృష్ణో యజ్ఞైరిజ్యతే యాయజూకైః
కృష్ణో వీర్యైరిజ్యతే విక్రమద్భిః। 
కృష్ణో వాక్యైరిజ్యతే సంమృశానైః
కృష్ణో ముక్తైరిజ్యతే వీతమోహైః॥  13-18-6 (81775) 
విద్యావంతః సోమపా యే విపాపా
ఇష్ట్వా యజ్ఞేర్గోచరం ప్రార్థయంతే।  13-18-7 (81776) 
భవగానువాచ।
సర్వం క్రాంతం దేవలోకం విశాల-
మంతే గత్వా ముక్తిలోకం భజంతి॥  13-18-7x (6789) 
ఏవం సర్వే త్వాశ్రమాః సువ్రతా యే
మాం జానంతో యాంతి లోకానదీనాన్। 
యే ధ్యానదీక్షాముద్వహంతో విపాపా 
జ్యోతిర్భూత్వా దేవలోకం భజంతి॥  13-18-8 (81777) 
పూజ్యంతే మాం పూజయంతః ప్రహృష్టా
మాం జానంతః శ్రద్ధయా వాసుదేవం। 
భక్త్యా తుష్టోఽహం తస్య సత్త్వం ప్రయచ్ఛే
సత్వస్పృష్టో వీతమోహోఽయమేతి॥  13-18-9 (81778) 
ద్వైపాయన ఉవాచ। 13-18-10x (6790) 
జ్యోతీంషి శుక్తాని చ యాని లోకే
త్రయో లోకా లోకపాలాస్త్రయశ్చ। 
త్రయోఽగ్నయశ్చాహుతయశ్చ పంచ
సర్వే దేవా దేవకీపుత్ర ఏవ॥  13-18-10 (81779) 
భీష్మ ఉవాచ। 13-18-11x (6791) 
వ్యాసస్యైతద్వచః శ్రుత్వా మద్రరాజః సహర్షిభిః।
వ్యాసం కృష్ణం చ విధివత్ప్రీతాత్మా ప్రత్యపూజయత్॥ 13-18-11 (81780) 
వైశంపాయన ఉవాచ। 13-18-12x (6792) 
కవిః ప్రయాతస్తు మహర్షిపుత్రో
ద్వైపాయనస్తద్వచనం నిశంయ। 
జగామ పృథ్వీం శిరసా మహాత్మా
నమశ్చ కృష్ణాయ చకార భీష్మః॥' ॥  13-18-12 (81781) 
 
ఇతి శ్రీమన్మహాభారతే అనుశాసనపర్వణీ దానధర్మపర్వణి అష్టాదశోఽధ్యాయః॥ 18 ॥





అనుశాసనపర్వ - అధ్యాయ 019

॥ శ్రీః ॥

13.19. అధ్యాయః 019 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

శ్రీకృష్ణేన భీష్మంప్రతి యుధిష్ఠిరాయ గరుడోపాఖ్యానకథనచోదనా॥ 1 ॥

Mahabharata - Anushaasana Parva - Chapter Text

<a id="anuzAsana-13-19-1x"
name="anuzAsana-13-19-1x">`యుధిష్ఠిర ఉవాచ।

గరుడః పక్షిణాం శ్రేష్ఠ ఇతి పూర్వం పితామహ।
ఉక్తస్త్వయా మహాబాహో శ్వేతవాహం ప్రశంసతా॥ 13-19-1 (81782) 
అత్ర కౌతూహల ఇతి శ్రవణే జాయతే మతిః।
కథం గరుత్మాన్పక్షీణాం శ్రైష్ఠ్యం ప్రాప పరంతప॥ 13-19-2 (81783) 
సుపర్ణో వైనతేయశ్చ కేన శత్రుశ్చ భోగినాం।
కింవీర్యః కింబలశ్చాసౌ వక్తుమర్హసి భారత॥ 13-19-3 (81784) 
భీష్మ ఉవాచ। 13-19-4x (6793) 
వాసుదేవ మహాబాహో దేవకీ సుప్రజాస్త్వయా।
శ్రుతం తే ధర్మరాజస్య మమ హర్షవివర్ధన॥ 13-19-4 (81785) 
సుపర్ణం శంస ఇత్యేవ మామాహ కురునందనః।
అస్య ప్రవక్తుమిచ్ఛామి త్వయాఽజ్ఞప్తో మహాద్యుతే॥ 13-19-5 (81786) 
త్వం హి శౌరే మహాబాహో సుపర్ణః ప్రోచ్యసే పురా।
అనాదినిధనే కాలే గరుడశ్చాసి కేశవ॥ 13-19-6 (81787) 
తస్మాత్పూర్వం ప్రసాద్య త్వాం ధర్మపుత్రాయ ధీమతే।
గరుడం పతతాంశ్రేష్ఠం వక్తుమిచ్ఛామి మాధవ॥ 13-19-7 (81788) 
వాసుదేవ ఉవాచ। 13-19-8x (6794) 
యథైవ మాం భవాన్వేద తథా వేద యుధిష్ఠిరః।
యథా చ గరుడో జాతస్తథాఽస్మై బ్రూహి తత్వతః'॥ ॥ 13-19-8 (81789) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనవింశోఽధ్యాయః॥ 19 ॥





అనుశాసనపర్వ - అధ్యాయ 020

॥ శ్రీః ॥

13.20. అధ్యాయః 020 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కశ్యపేన స్వభార్యయోః కద్రూవినతయోః క్రమేణి పుత్రసహస్రతద్ద్వయలాభరూపవరదానం॥ 1 ॥ కద్ర్వా అండసహస్రాత్సర్పసహస్రవినిర్గమే ఉత్కంఠితయా వినతయా స్వీయాండద్వయే ఏకతరాండవిభేదనం॥ 2 ॥ అకాలేఽండభేదనాదసమగ్రాంగతయా జాతేనారూపేణ వినతాయై దాస్యప్రాప్తిరూపశాపదానం॥ 3 ॥

Mahabharata - Anushaasana Parva - Chapter Text

<a id="anuzAsana-13-20-1x"
name="anuzAsana-13-20-1x">`భీష్మ ఉవాచ।

యుధిష్ఠిర మహాబాహో శృణు రాజన్యథాతథం।
గరుడం పక్షిణాం శ్రేష్ఠం వైనతేయం మహాబలం॥ 13-20-1 (81790) 
తథా చ గరుడో రాజన్సుపర్ణశ్చ యథాఽభవత్।
యథా చ భుజగాన్హంతి తథా మే బ్రువతః శృణు॥ 13-20-2 (81791) 
పురాఽహం తాత రామేణి జామదగ్న్యేన ధీమతా।
కైలాసశిఖరే రంయే మృగాన్నిఘ్నన్సహస్రశః॥ 13-20-3 (81792) 
తమహం తాత దృష్టైవ శస్త్రణ్యుత్సృజ్య సర్వశః।
అభివాద్య పూర్వం రామాయ వినయేనోపతస్థివాన్॥ 13-20-4 (81793) 
తమహం కథాంతే వరదం సుపర్ణస్య బలౌజసీ।
అపృచ్ఛం స చ మాం ప్రీతః ప్రత్యువాచ యుధిష్ఠిర॥ 13-20-5 (81794) 
కద్రూశ్చ వినతా చాస్తాం ప్రజాపతిసుతే ఉభే।
తే తు ధర్మేణోపయేమే మారీచః కశ్యపః ప్రభుః॥ 13-20-6 (81795) 
ప్రాదాత్తాభ్యాం వరం ప్రీతో భార్యాభ్యాం సుమహాతపాః॥  13-20-7 (81796) 
తత్ర కద్రూర్వరం వవ్రే పుత్రాణాం దశతః శతం।
తుల్యతేజఃప్రభావానాం సర్వేషాం తుల్యజన్మనాం॥ 13-20-8 (81797) 
వినతా తు వవ్రే ద్వౌ పుత్రౌ వీరౌ భరతసత్తమ।
కద్రూపుత్రసహస్రేణ తుల్యవేగపరాక్రమౌ॥ 13-20-9 (81798) 
స తు తాభ్యాం వరం ప్రాదాత్తథేత్యుక్త్వా మహాతపాః।
జనయామాస తాన్పుత్రాం స్తాభ్యామాసీద్యథా పురా॥ 13-20-10 (81799) 
కద్రూః ప్రజజ్ఞే హ్యండానాం తథైవ దశతఃశతం।
అండే ద్వే వినతా చైవ దర్శనీయతరే శుభే॥ 13-20-11 (81800) 
తాని త్వండాని తు తయోః కద్రూవినతయోర్ద్వయోః।
సోపస్వేదేషు పాత్రేషు నిదధుః పరిచారిణః॥ 13-20-12 (81801) 
నిస్సరంతి తదాఽండేభ్యః కద్రూపుత్రా భుజంగమాః।
పంచవర్షశతే కాలే దృష్ట్వాఽమోఘబలౌజసః॥ 13-20-13 (81802) 
వినతా తేషు జాతేషు పన్నగేషు మహాత్మసు।
విపుత్రా పుత్రసంతాపాద్దండమేకం బిభేద హ॥ 13-20-14 (81803) 
కిమనేన కరిష్యేఽహమితి వాక్యమభాషత।
నహి పంచశతే కాలే పురా పుత్రౌ దదర్శ సా॥ 13-20-15 (81804) 
సాపశ్యదండాన్నిష్క్రాంతం వినాపత్రం మనస్వినం।
పూర్వకాయోపసంపన్నం వియుక్తమితరేణ హ॥ 13-20-16 (81805) 
దృష్ట్వా తు తం తథారూపమసమగ్రశరీరిణం।
పుత్రదుఃఖాన్వితాఽశోచత్స చ పక్షీ తథా గతః॥ 13-20-17 (81806) 
అబ్రవీచ్చ ముదా యుక్తః పర్యశ్రునయనస్తదా।
మాతరం చ పలాశీ హ హతోఽహమితి చాసకృత్॥ 13-20-18 (81807) 
న త్వయా కాంక్షితః కాలో యావానేవాత్యగాత్పురా।
ఆవాం భవాయ పుత్రౌ తే శ్వసనాద్బలవత్తరౌ॥ 13-20-19 (81808) 
ఈర్ష్యాక్రోధాభిభూతత్వాద్యోహమేవం కృతస్త్వయా।
తస్మాత్త్వమపి మే మాతర్దాసీభావం గమిష్యసి॥ 13-20-20 (81809) 
పంచవర్షశతాని త్వం స్పర్ధసే వై యయా సహ।
దాసీ తస్యా భవిత్రీతి సాశ్రుపాతమువాచ హ॥ 13-20-21 (81810) 
ఏష చైవ మహాభాగే బలీ బలవతాంవరః।
మోక్షయిష్యతి తే మాతర్దాసీభావాన్మమానుజః॥' ॥  13-20-22 (81811) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి వింశోఽధ్యాయః॥ 20 ॥

Mahabharata - Anushaasana Parva - Chapter Footnotes

7-20-3 రామేణ సంగత ఇతి శేషః॥





అనుశాసనపర్వ - అధ్యాయ 021

॥ శ్రీః ॥

13.21. అధ్యాయః 021 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వర్షసహస్రాంతే పరిణతాదండాద్వినిర్గతేన గరుడేన మాతృపార్శ్వం విహాయ చిరాద్దేశాంతరేష్వేవ సంచరణం॥ 1 ॥ కదాచనం కద్రూవినతాక్ష్యాం సముద్రాంతే ఉచ్చైరశ్రవసో హయస్య దర్శనం॥ 2 ॥ కద్ర్వా హయస్య వర్ణం పృష్టయా వినతయా సర్వాంగశ్వేతత్వకథనం। `కద్ర్వా తు నీలవాలత్వకథనం॥ 3 ॥' తథా వివదమానాభ్యాం తాభ్యాం స్వోక్తవ్యత్యాసే అన్యతరయాఽన్యతరస్యా దాస్యవహనరూపపణబంధనం॥ 4 ॥

Mahabharata - Anushaasana Parva - Chapter Text

<a id="anuzAsana-13-21-1x"
name="anuzAsana-13-21-1x">`భీష్మ ఉవాచ।

వినతా పుత్రశోకార్తా శాపాద్భీతా చ భారత।
ప్రతీక్షతే స్మ తం కాలం యః పుత్రోక్తస్తదాఽభవత్॥ 13-21-1 (81812) 
తతోఽప్యతీతే పంచశతే వర్షాణాం కాలసంయుగే।
గరుడోఽథ మహావీర్యో జజ్ఞే భుజగభుగ్బలీ॥ 13-21-2 (81813) 
బంధురాస్యః శిఖీ పత్రకోశః కూర్మనఖో మహాన్।
రక్తాక్షః సంహతగ్రీవో హ్రస్వపాదో మహాశిరాః॥ 13-21-3 (81814) 
యస్త్వండాత్స వినిర్భిన్నో నిష్క్రాంతో భరతర్షభ।
వినతాపూర్వజః పుత్రః సోఽరుణో దృశ్యతే దివి॥ 13-21-4 (81815) 
పూర్వాం దిశామభిప్రేత్య సూర్యస్యోదయనం ప్రతి।
అరుణోఽరుణసంకాశో నాంనా చైవారుణః స్మృతః॥ 13-21-5 (81816) 
జాతమాత్రస్తు విహగో గరుడః పన్నగాశనః।
విహాయ మాతరం క్షిప్రమగమత్సర్వతో దిశః॥ 13-21-6 (81817) 
స తదా వవృధేఽతీవ సర్వకామైః కదాఽర్చితః।
పితామహవిసృష్టేన భోజనేన విశాంపతే॥ 13-21-7 (81818) 
తస్మింశ్చ విహగే తత్ర యథాకామం వివర్ధతి।
కద్రూశ్చ వినతా చైవాగచ్ఛతాం సాగరం ప్రతి॥ 13-21-8 (81819) 
దదృశాతే తు తే యాంతముచ్చైశ్శ్రవసమంతికాత్।
స్నాత్వోపవృత్తం త్వరితం పీతవంతం చ వాజినం॥ 13-21-9 (81820) 
తతః కద్రూర్హసంత్యేవ వినతామిదమబ్రవీత్।
హయస్య వర్ణః కో న్వత్ర బ్రూహి యస్తే మతః శుభే॥ 13-21-10 (81821) 
వినతోవాచ। 13-21-11x (6795) 
ఏకవర్ణో హయో రాజ్ఞి సర్వశ్వేతో మతో మమ।
వర్ణం వా కీదృశం తస్య మన్యతే త్వం మనస్విని॥ 13-21-11 (81822) 
కద్రూరువాచ। 13-21-12x (6796) 
సర్వశ్వేతో మతస్తుభ్యం య ఏష హయసత్తమః।
బ్రూహి కల్యాణి దీవ్యావో వర్ణాన్యత్వేన భామిని॥ 13-21-12 (81823) 
వినతోవాచ। 13-21-13x (6797) 
యద్యార్యే దీవ్యసి త్వం మే కః పణో నో భవిష్యతి।
సా తజ్జ్ఞాత్వా పణేయం వై జ్ఞాత్వా తు విపణే త్వయా॥ 13-21-13 (81824) 
కద్రూరువాచ। 13-21-14x (6798) 
జితా దాసీ భవేర్మే త్వమహం చాప్యసితేక్షణే।
నైకవర్ణైకవర్ణత్వే వినతే రోచతే చ తే॥ 13-21-14 (81825) 
రోచతే మే పణే రాజ్ఞి దాసీత్వేన న సంశయః।
సత్యమాతిష్ఠ భద్రం తే సత్యే స్థాస్యామి చాప్యహం'॥ ॥ 13-21-15 (81826) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకవింశోఽధ్యాయః॥ 21 ॥





అనుశాసనపర్వ - అధ్యాయ 022

॥ శ్రీః ॥

13.22. అధ్యాయః 022 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కద్ర్వా స్వపుత్రాన్ప్రతి వినతయా సహ స్వస్య పణబంధననివేదనపూర్వకముచ్చైరశ్రవసో వాలే స్వాంగవేష్టనేన నైల్యసంపాదనచోదనా॥ 1 ॥

Mahabharata - Anushaasana Parva - Chapter Text

<a id="anuzAsana-13-22-1x"
name="anuzAsana-13-22-1x">`భీష్మ ఉవాచ।

వినతా తు తథేత్యుక్త్వా కృతసంశయనా పణే।
కద్రూరపి తథేత్యుక్త్వా పుత్రానిదమువాచ హ॥ 13-22-1 (81827) 
మయా కృతః పణః పుత్రా మిథో వినతయా సహ।
ఉచ్చైరశ్రవసి గాంధర్వే తచ్ఛృణుధ్వం భుజంగమాః॥ 13-22-2 (81828) 
అబ్రవం నైకవర్ణం తం సైకవర్ణమథాబ్రవీత్।
జితా దాసీ భవేత్పుత్రాః సా వాఽహం వా న సంశయః॥ 13-22-3 (81829) 
ఏకవర్ణశ్చ వాజీ స చంద్రకోకనదప్రభః।
సాఽహం దాసీ భవిష్యామి జితా పుత్రా న సంశయః॥ 13-22-4 (81830) 
తే యూయమశ్వప్రవరమావిశధ్వమతంద్రితాః।
సర్వశ్వేతం వాలధిషు వాలా భూత్వాంజనప్రభాః॥ 13-22-5 (81831) 
సర్పా ఊచుః। 13-22-5x (6799) 
నికృత్యా న జయః శ్రేయాన్మాతః సత్యా గిరః శృణు।
ఆయత్యాం చ తదాత్వే చ న చ ధర్మోఽత్ర విద్యతే॥ 13-22-6 (81832) 
సా త్వం ధర్మాదపేతం వై కులస్యైవాహితం తవ।
నికృత్యా విజయం మాతర్మా స్మ కార్షీః కథంచనా॥ 13-22-7 (81833) 
యద్యధర్మేణ విజయం వయం కాంక్షామహే క్వచిత్।
త్వయా నామ నివార్యాః స్మ మా కురుధ్వమితి ధ్రువం॥ 13-22-8 (81834) 
సా త్వమస్మానపి సతో విపాపానృజుబుద్ధినః।
కల్మషేణాభిసంయోక్తుం కాంక్షసే లోభమోహితా॥ 13-22-9 (81835) 
తే వయం త్వాం పరిత్యజ్య ద్రవిష్యామ దిశో దశ।
యత్ర వాక్యం న తే మాతః పునః శ్రోష్యామ ఈదృశం॥ 13-22-10 (81836) 
గురోరప్యవలిప్తస్య కార్యాకార్యమజానతః।
ఉత్పథం ప్రతిపన్నస్య పరిత్యాగో విధీయతే॥ 13-22-11 (81837) 
కద్రూరువాచ। 13-22-12x (6800) 
శృణోమి వివిధా వాచో హేతుమత్యః సమీరితాః।
వక్రమార్గనివృత్త్యర్థం తదహం వో న రోచయే॥ 13-22-12 (81838) 
న చ తత్పణితం మందాః శక్యం జేతుమతోఽన్వథా।
జితే నికృత్యా శ్రుత్వైతత్క్షేమం కురుత పుత్రకాః॥ 13-22-13 (81839) 
శ్వోఽహం ప్రభాతసమయే జితా ధర్మేణ పుత్రకాః।
శైలూషిణీ భవిష్యామి వినతాయా న సంశయః॥ 13-22-14 (81840) 
ఇహ చాముత్ర చార్థాయ పుత్రానిచ్ఛంతి మాతరః।
సేయమీహా విపన్నా మే యుష్మానాసాద్య సంగతాం॥ 13-22-15 (81841) 
ఇహ వా తారయేత్పుత్రః ప్రేత్య వా తారయేత్పితౄన్।
మాత్ర చిత్రం భవేకించిత్పునాతీతి చ పుత్రకః॥ 13-22-16 (81842) 
తే యూయం తారణార్థాయ మమ పుత్రా మనోజవాః।
ఆవిశధ్వం హయశ్రేష్ఠం వాలా భూత్వాఽంజనప్రభాః॥ 13-22-17 (81843) 
జానాంయధర్మం సకలం విజితా వినతా భవేత్।
నికృత్యా దాసభావస్తు యుష్మానప్యవపీడయేత్॥ 13-22-18 (81844) 
నికృత్యా విజయో వేతి దాసత్వం వా పరాభవే।
ఉభయం నిశ్చయం కృత్వా జయో వై ధార్మికో వరః॥ 13-22-19 (81845) 
యద్యప్యధర్మో విజయో యుష్మానేవ స్పృశేత్పునః।
గురోర్వచనమాస్థాయ ధర్మో వా సంభవిష్యతి'॥ ॥ 13-22-20 (81846) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వావింశోఽధ్యాయః॥ 22 ॥





అనుశాసనపర్వ - అధ్యాయ 023

॥ శ్రీః ॥

13.23. అధ్యాయః 023 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కద్ర్వా స్వవచనతిరస్కారిణః కాంశ్చన పుత్రాన్ప్రతి జనమేజయసర్పసత్రే నిధనరూపశాపదానం॥ 1 ॥ కైశ్చన సర్పైరుచ్చైరశ్రవసో వాలే స్వాంగవేష్టనేన నైల్యసంపాదనం॥ 2 ॥ తతః కద్రూచోదనయా హయవాలే నైల్యదర్శిన్యా వినతయా తద్దాస్యాంగీకరణం॥ 3 ॥

Mahabharata - Anushaasana Parva - Chapter Text

<a id="anuzAsana-13-23-1x"
name="anuzAsana-13-23-1x">`భీష్య ఉవాచ।

శ్రుత్వా తు వచనం మాతుః క్రుద్ధాయాస్తే భుజంగమాః।
కృచ్ఛ్రేణైవాన్వమోదంత కేచిద్ధిత్వా దిశో గతాః॥ 13-23-1 (81847) 
యే ప్రతస్థుర్దిశస్తత్ర క్రుద్ధా తానశపద్భృశం।
భుజంగమానాం మాతాఽసౌ కద్రూర్వైరకరీ తదా॥ 13-23-2 (81848) 
ఉత్పత్స్యతి హి రాజన్యః పాండవో జనమేజయః।
చతుర్థో ధన్వినాం శ్రేష్ఠాత్కుంతీపుత్రాద్ధనంజయాత్॥ 13-23-3 (81849) 
స సర్పసత్రమాహర్తా క్రుద్ధః కురుకులోద్వహః।
తస్మిన్సత్రేఽగ్నినా యుష్మాన్పంచత్వముపనేష్యతి॥ 13-23-4 (81850) 
ఏవం క్రుద్ధాఽశపన్మాతా పన్నగాంధర్మచారిణః।
గురోః పరిత్యాగకృతం నైతదన్యద్భవిష్యతి॥ 13-23-5 (81851) 
ఏవం శప్తా దిశః ప్రాప్తాః పన్నగా ధర్మచారిణః।
విహాయ మాతరం క్రుద్ధా గతా వైరకరీం తదా॥ 13-23-6 (81852) 
తత్ర యే వృజినం తస్యా అనాపన్నా భుజంగమాః।
తే తస్య వాజినో వాలా బభూవురసితప్రభాః॥ 13-23-7 (81853) 
తాందృష్ట్వా వాలధిస్థాంశ్చ పుత్రాన్కద్రూరథాబ్రవీత్।
వినతామథ సంహృష్టా హయోసౌ దృశ్యతామితి॥ 13-23-8 (81854) 
ఏకవర్ణో న వా భద్రే పణో నౌ సువ్యవస్థితః।
ఉతకాదుత్తరంతం తం హయం చైవ చ భామిని॥ 13-23-9 (81855) 
సా త్వవక్రమతిర్దేవీ వినతా జిహ్మగామినీం।
అబ్రవీద్భగినీం కించిద్విహసంతీవ భారత॥ 13-23-10 (81856) 
హంత పశ్యావ గచ్ఛావః సుకృతో నౌ పణః శుభే।
దాసీ వా తే భవిష్యామి త్వం వా దాసీ భవిష్యసి॥ 13-23-11 (81857) 
ఏవం స్థిరం పణం కృత్వా హయం తే తం దదర్శతుః।
కృత్వా సాక్షిణమాత్మానం భగిన్యౌ కురుసత్తమ॥ 13-23-12 (81858) 
సా దృష్ట్వైవ హయం మందం వినతా శోకకర్శితా।
శ్వేతం చంద్రాంశువాలం తం కాలవాలం మనోజవం॥ 13-23-13 (81859) 
తత్ర సా వ్రీలితా వాక్యం వినతా సాశ్రుబిందుకా।
ఉవాచ కాలవాలోఽయం తురగో విజితం త్వయా॥ 13-23-14 (81860) 
దాసీ మాం ప్రేషయ స్వార్థే యథా కామవశాం శుభే।
దాస్యశ్చ కామకారా హి భర్తృణాం నాత్ర సంశయః'॥ ॥ 13-23-15 (81861) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రయోవింశోఽధ్యాయః॥ 23 ॥

Mahabharata - Anushaasana Parva - Chapter Footnotes

7-23-9 హయముద్దిశ్య నౌ పణః సువ్యవస్థిత ఇతి శేషేణాన్వయః॥





అనుశాసనపర్వ - అధ్యాయ 024

॥ శ్రీః ॥

13.24. అధ్యాయః 024 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

నారదేన గరుడంప్రతి వినతాయాః కద్రూదాస్యనివేదనం॥ 1 ॥ తచ్ఛ్రవణఖిన్నేన తేన కద్రూంప్రతి స్వమాతుర్దాస్యాన్మోచనయాచనా ॥ 2 ॥ కద్ర్వా గరుడంప్రత్యమృతానయనే మాతుర్దాస్యాన్మోచనోక్తిః॥ 3 ॥

Mahabharata - Anushaasana Parva - Chapter Text

<a id="anuzAsana-13-24-1x"
name="anuzAsana-13-24-1x">`భీష్మ ఉవాచ।

తతః కద్రూర్హసంతీ చ వినతాం ధర్మచారిణీం।
దాసీవత్ప్రేషయామాస సా చ సర్వం చకార తత్॥ 13-24-1 (81862) 
న వివర్ణా న సంక్షుబ్ధా న చ క్రుద్ధా న దుఃఖితా।
ప్రేష్యకర్మ చకారాస్యా వినతా కమలేక్షణా॥ 13-24-2 (81863) 
ఇమా దిశశ్చతస్రోఽస్యాః ప్రేష్యభావేన వర్తితాః।
అథ స్మ వైనతేయం వై బలదర్పౌ సమీయతుః॥ 13-24-3 (81864) 
తం దర్పవశమాపన్నం పరిధావంతమంతికాత్।
దదర్శ నారదో రాజందేవర్షిర్దర్పసంయుతం॥ 13-24-4 (81865) 
తమబ్రవీచ్చ దేవర్షిర్నారదః ప్రహసన్నివ।
కిం దర్పవశమాపన్నో న వై పశ్యసి మాతరం॥ 13-24-5 (81866) 
బలేన దృప్తః సతతమహంమానకృతః సదా।
దాసీం పన్నగరాజస్య మాతురంతర్గృహే సతీం॥ 13-24-6 (81867) 
తమబ్రవీద్వైనతేయః కర్మ కిం తన్మహామతే।
జనయిత్రీ మయి సుతే జాతా దాసీ తపస్వినీ॥ 13-24-7 (81868) 
అథాబ్రవీదృషిర్వాక్యం దీవ్యతీ విజితా ఖగ।
నికృత్యా పన్నగేంద్రస్య మాత్రా పుత్రైః పురా సహ॥ 13-24-8 (81869) 
గరుడ ఉవాచ। 13-24-9x (6801) 
కథం జితా నికృత్యా సా భగవంజననీ మమ।
బ్రూహి తన్మే యథావృత్తం శ్రుత్వా వేత్స్యే తతః పరం॥ 13-24-9 (81870) 
తతస్తస్య యథావృత్తం సర్వం తన్నారదస్తదా।
ఆచఖ్యౌ భరతశ్రేష్ఠ యథావృత్తం పతత్రిణః॥ 13-24-10 (81871) 
తచ్ఛ్రుత్వా వైనతేయస్య కోపో హృది సమావిశత్।
జగర్హే పన్నగాన్సర్వాన్మాత్రా సహ పరంతపః॥ 13-24-11 (81872) 
తతస్తు రోషాద్దుఃఖాచ్చ తూర్ణముత్పత్యక పక్షిరాట్।
జగామ యత్ర మాతాఽస్య కృచ్ఛ్రే మహతి వర్తతే॥ 13-24-12 (81873) 
తత్రాపశ్యత్తతో దీనాం జటిలాం మలినాం కృశాం।
తోయదేన ప్రతిచ్ఛన్నాం సూర్యాభామివ మాతరం॥ 13-24-13 (81874) 
తస్య దుఃఖాచ్చ రోషాచ్చ నేత్రాభ్యామశ్రు చాస్రవత్।
ప్రవృత్తిం చ నివృత్తిం చ పౌరుషే ప్రతితస్థుషః॥ 13-24-14 (81875) 
అనుక్త్వా మాతరం కించిత్పతత్రివరపుంగవః।
కద్రూమేవ స ధర్మాత్మా వచనం ప్రత్యభాషత॥ 13-24-15 (81876) 
యది ధర్మేణ మే మాతా జితా యద్యప్యధర్మతః।
జ్యేష్ఠా త్వమసి మే మాతా ధర్మః సర్వః స మే మతః॥ 13-24-16 (81877) 
ఇయం తు మే స్యాత్కృపణా మయి పుత్రేఽంబ దుఃఖితా।
అనుజానీహి తాం సాధు మత్కృతే ధర్మదర్శిని॥ 13-24-17 (81878) 
కద్రూః శ్రుత్వాస్య తద్వాక్యం వైనతేయస్య ధీమతః।
ఉవాచ వాక్యం దుష్ప్రజ్ఞా పరీతా దుఃఖమూర్చ్ఛితా॥ 13-24-18 (81879) 
నాహం తవ న తే మాతుర్వైనతేయ కథంచన।
కుర్యాం ప్రియమనిష్టాత్మా మాం బ్రవీషి ఖగ ద్విజా॥ 13-24-19 (81880) 
తాం తదా బ్రువతీం వాక్యమనిష్టం క్రూరభాషిణీం।
దారుణాం సూనృతాభిస్తామనునేతుం ప్రచక్రమే॥ 13-24-20 (81881) 
గరుడ రువాచ। 13-24-21x (6802) 
జ్యేష్ఠా త్వమసి కల్యాణి మాతుర్మే భామిని ప్రియా।
సోదర్యీ మమ చాసి త్వం జ్యేష్ఠా మాతా న సంశయః॥ 7--24-22x కద్రూరువాచ।  13-24-21 (81882) 
విహంగమ యథాకామం గచ్ఛ కామగమ ద్విజ।
సూనృతాభిస్త్వయా మాతా నాదాసీ శక్యమండజ॥ 13-24-22 (81883) 
అమృతం యద్యాహరేస్త్వం విహంగం జననీం తవ।
అదాసీం మమ పశ్యేమాం వైనతేయ న సంశయః॥ ॥ 13-24-23 (81884) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్వింశోఽధ్యాయః॥ 24 ॥





అనుశాసనపర్వ - అధ్యాయ 025

॥ శ్రీః ॥

13.25. అధ్యాయః 025 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కద్ర్వాఽమృతాహరణం చోదితేన గరుడేన స్వపితరి కశ్యపే తన్నివేదనం॥ 1 ॥ తేన తస్య దుష్కరత్వకథనే గరుడేన స్వేన తస్య సుకరత్వోక్తిః॥ 2 ॥ కశ్యపేన గరుడంప్రతి గజకచ్ఛపవృత్తాంతకథనపూర్వకం తయోర్భక్షణాద్బలాప్యాయనసంపాదనేనామృతాహరణచోదనా॥ 3 ॥

Mahabharata - Anushaasana Parva - Chapter Text

<a id="anuzAsana-13-25-1x"
name="anuzAsana-13-25-1x">`భీష్మ ఉవాచ।

తథేత్యుక్త్వా తు విహగః ప్రతిజ్ఞాయ మహాద్యుతిః।
అమృతాహరణే వాచం తతః పితరమబ్రవీత్॥ 13-25-1 (81885) 
కామం వై సూనృతా వాచో విసృజ్య చ ముహుర్ముహుః।
యచ్చాప్యనుజ్ఞాం మాతుర్వై న చ సా హ్యనుమన్యతే॥ 13-25-2 (81886) 
సా మా బహువిధా వాచో వజ్రకల్పా విసృజ్య వై।
భగవన్వినతా దాసీ మమ మాతా మహాద్యుతే॥ 13-25-3 (81887) 
కద్రూః ప్రేషయతే చైవ దాసీయమితి చాబ్రవీత్।
ఆహరామృతమిత్యేవ మోక్ష్యతే వినతా తతః॥ 13-25-4 (81888) 
సోహం మాతృవిమోక్షార్థమాహరిష్య ఇతి బ్రువన్।
అమృతం ప్రార్థితస్తూర్ణమాహర్తుం ప్రతినంద్య వై॥ 13-25-5 (81889) 
పితోవాచ। 13-25-6x (6803) 
అమృతం తాత దుష్ప్రాపం దేవైరపి కుతస్త్వయా।
రక్ష్యతే హి భృశం పుత్ర రక్షిభిస్తన్నిబోధ మే॥ 13-25-6 (81890) 
గుప్తమద్భిర్భృశం సాధు సర్వతః పరివారితం।
అనంతరమథో గుప్తం జ్వలతా జాతవేదసా॥ 13-25-7 (81891) 
తతః శతసహస్రాణి అయుతాన్యర్బుదాని చ।
రక్షంత్యమృతమత్యంతం కింకరా నామ రాక్షసాః॥ 13-25-8 (81892) 
తేషాం శక్త్యృష్టిశూలాంశ్చ శతఘ్న్యః పట్టసాస్తథా।
ఆయుధా రక్షిణాం తాత వజ్రకల్పాః శిలాస్తథా॥ 13-25-9 (81893) 
తతో జాలేన మహతా అవనద్ధం సమంతతః।
అయస్మయేన వై తాత వృత్రహంతుః స్మ శాసనాత్॥ 13-25-10 (81894) 
తత్త్వమేవంవిధం తాత కథం ప్రార్థయసేఽమృతం।
సురక్షితం వజ్రభృతాం వైనతేయ విహంగమ। 
ఇంద్రేణ దేవైర్నాగైశ్చ ఖడ్గైర్గిరిజలాదిభిః॥  13-25-11 (81895) 
గరుడ ఉవాచ। 13-25-13x (6804) 
పుత్రగృద్ధ్యా బ్రవీష్యేతచ్ఛృణు తాత వినిశ్చయం।
బలవానుపాయవానస్మి భూయః కిం కరవాణి తే॥ 13-25-12 (81896) 
తమబ్రవీత్పితా హృష్టః ప్రహసన్వై పునః పునః।
యది తౌ భక్షయేస్తాత క్రూరౌ కచ్ఛపవారణౌ॥ 13-25-13 (81897) 
తథా బలమమేయం తే భవితా తన్న సంశయః।
అమృతస్యైవ చాహర్తా భవిష్యసి న సంశయః॥ 13-25-14 (81898) 
గరుడ ఉవాచ। 13-25-15x (6805) 
క్వ తౌ క్రూరౌ మహాభాగ వర్తేతే హస్తికచ్ఛపౌ।
భక్షయిష్యాంయహం తాత బలస్యాప్యాయనం ప్రతి॥ 13-25-15 (81899) 
కశ్యప ఉవాచ। 13-25-16x (6806) 
పర్వతో వై సముద్రాంతే నభః స్తబ్ధ్వేవ తిష్ఠతి।
ఉరగో నామ దుష్ప్రాపః పురా దేవగణైరపి॥ 13-25-16 (81900) 
గోరుతాని స విస్తీర్ణః పుష్పితద్రుమసానుమాన్।
తత్ర పంథాః కృతస్తాత కుంజరేణ బలీయసా॥ 13-25-17 (81901) 
గోరుతాన్యుచ్ఛ్రయస్తస్య నవ సప్త చ పుత్రక।
గచ్ఛతాఽగచ్ఛతా చైవ క్షపితః స మహాగిరిః॥ 13-25-18 (81902) 
తావాన్భూమిసమస్తాత కృతః పంథాః సముత్థితః।
తేన గత్వా స మాతంగః పిపాసుర్యుద్ధమిచ్ఛతి॥ 13-25-19 (81903) 
తమతీత్య తు శైలేంద్రం హ్రదః కోకనదాయుతః।
కనకేతి చ విఖ్యాతస్తత్ర కూర్మో మహాబలః॥ 13-25-20 (81904) 
గోరుతాని స విస్తీర్ణః కచ్ఛపః కుంజరశ్చ సః।
ఆయామతశ్చాపి సమౌ తేజోబలసమన్వితౌ॥ 13-25-21 (81905) 
పునరావృత్తిమాపన్నౌ తావేతౌ మధుకైటభౌ।
జన్మాంతరే విప్రమూఢౌ పరస్పరవధైషిణౌ॥ 13-25-22 (81906) 
యదా స నాగో వ్రజతి పిపాసుస్తం జలాశయం।
తదైనం కచ్ఛపో రోషాత్ప్రతియాతి మహాబలః॥ 13-25-23 (81907) 
నఖైశ్చ దశనైశ్చాపి నిమజ్యోన్మజ్య వాఽసకృత్।
విదదారాగ్రహస్తేన కుంజరం తం జలేచరః॥ 13-25-24 (81908) 
నాగరాడపి తోయార్థీ పిపాసుశ్చరణైరపి।
అగ్రహస్తేన దంతాభ్యాం నివారయతి వారిజం॥ 13-25-25 (81909) 
స తు తోయాదనుత్తిష్ఠన్వారిజో గజయూథపం।
నఖైశ్చ దశనైశ్చైవ ద్విరదం ప్రతిషేధతి॥ 13-25-26 (81910) 
నివారితో గజశ్రేష్ఠః పునర్గచ్ఛతి స్వం వనం।
పిపాసుః క్లిన్నహస్తాగ్రో రుధిరేణ సముక్షితః॥ 13-25-27 (81911) 
తౌ గచ్ఛ సహితౌ పుత్ర యది శక్నోషి భక్షయ।
న తౌ పృథక్తయా శక్యావప్రమత్తౌ బలే స్థితౌ'॥ ॥ 13-25-28 (81912) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచవింశోఽధ్యాయః॥ 25॥

Mahabharata - Anushaasana Parva - Chapter Footnotes

7-25-17 గోరుతాని గవ్యూతీః॥





అనుశాసనపర్వ - అధ్యాయ 026

॥ శ్రీః ॥

13.26. అధ్యాయః 026 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

గరుఢేన గజకచ్ఛపావాసమేత్య చరణాభ్యాం తయోర్గ్రహణం॥ 1 ॥ తథా తయోర్భక్షణాయ నైమిషారణ్యస్థమహాతరుశాఖాయాం వేగాన్నిపతనం॥ 2 ॥ తథా స్వనిపతనమాత్రేణ భజ్యమానశాఖాయా అధోభాగే లంబమానమునిగణావలోకనాత్తుండేన తచ్ఛాఖాగ్రహణపూర్వకం పునరుత్పతనం॥ 3 ॥ తథా దేవదూతవచనాత్సముద్రాంతే శాఖావిసర్జనేన తన్నివాసినాం కువిందానాం హననం॥ 4 ॥

Mahabharata - Anushaasana Parva - Chapter Text

<a id="anuzAsana-13-26-1x"
name="anuzAsana-13-26-1x">`గరుడ ఉవాచ।

కథం తౌ భగవఞ్శక్యౌ మయా వారణకచ్ఛపౌ॥
యుగపద్గృహీతం తం మే త్వముపాయం వక్తుమర్హసి॥ 13-26-1 (81913) 
కశ్యయ ఉవాచ। 13-26-2x (6807) 
యోద్ధుకామే గజే తస్మిన్ముహూర్తం స జలేచరః।
ఉత్తిష్ఠతి జలాత్తూర్ణం యోద్ధుకామః పునఃపునః॥ 13-26-2 (81914) 
జలజం నిర్గతం తాత ప్రమత్తం చైవ వారణం।
గ్రహీష్యసి పతంగేశ నాన్యో యోగోఽత్ర విద్యతే॥ 13-26-3 (81915) 
భీష్మ ఉవాచ। 13-26-4x (6808) 
ఇత్యేముక్తో విహగస్తద్గత్వా వనముత్తమం।
దదర్శ వారణేంద్రం తం మేఘాచలసమప్రభం॥ 13-26-4 (81916) 
తాం స నాగో గిరేర్వీథిం సంప్రాప్త ఇవ భారతః।
స తం దృష్ట్వా మహాభాగః సంప్రహృష్టతనూరుహః॥ 13-26-5 (81917) 
బిభక్షయిషతో రాజందారుణస్య మహాత్మనః॥
మాతంగం కచ్ఛపం చైవ ప్రహర్షః సుమహానభూత్॥ 13-26-6 (81918) 
అథ వేగేన మహతా ఖేచరః స మహాబలః।
సంకుచ్య సర్వగాత్రాణి కృచ్ఛ్రేణైవాన్వపద్యత॥ 13-26-7 (81919) 
తథా గత్వా తమధ్వానం వారణప్రవరో బలీ।
నిశశ్వాస మహాశ్వాసః శ్రమాద్విశ్రమణాయ చ॥ 13-26-8 (81920) 
తస్య నిశ్వాసవాతేన మదగంధేన చైవ హ।
ఉదతిష్ఠన్మహాకూర్మో వారణప్రతిషేధకః॥ 13-26-9 (81921) 
తయోః సుతుములం యుద్ధం దదర్శ పతగేశ్వరః।
కచ్ఛపేంద్రద్విరదయోరింద్రప్రహ్వాదయోరివ॥ 13-26-10 (81922) 
స్పృశంతమగ్రహస్తేన తోయం వారణయూథపం।
దంతైర్నస్తైశ్చ జలజో వారయామాస భారత॥ 13-26-11 (81923) 
జలజం వారణోఽప్యేవం చరణైః పుష్కరేణ చ।
ప్రత్యషేధన్నిమజ్జంతమున్మజ్జంతం తథైవ చ॥ 13-26-12 (81924) 
ముహూర్తమభవద్యుద్ధం తయోర్భీమప్రదర్శనం।
అథ తస్మాజ్జలాద్రాజన్కచ్ఛపః స్థలమాస్థితః॥ 13-26-13 (81925) 
స తు నాగః ప్రభగ్రోఽపి పిపాసుర్న న్యవర్తత।
తోయగృధ్నుః శనైస్తర్షాదపాసర్పత పృష్ఠతః॥ 13-26-14 (81926) 
తం దృష్ట్వా జలజస్తూర్ణమపసర్పంతమాహవాత్।
అభిదుద్రావ వేగేన వజ్రయాణిరివాసురం॥ 13-26-15 (81927) 
తం రోషాత్స్థలముత్తీర్ణమసంప్రాప్తం గజోత్తమం।
ఉభావేవ సమస్తౌ తు జగ్రాహ వినతాసుతః॥ 13-26-16 (81928) 
చరణేన తు సవ్యేన జగ్రాహ స గజోత్తమం।
ప్రస్పందమానం బలవాందక్షిణేన తు కచ్ఛపం॥ 13-26-17 (81929) 
ఉత్పపాత తతస్తూర్ణం పన్నగేంద్రనిషూదతః।
దివం ఖం చ సముత్పత్య పక్షాభ్యామపరాజితః॥ 13-26-18 (81930) 
తేన చోత్పతతా తూర్ణం సంగృహీతౌ నఖైర్భృశం।
వజ్రగర్భైః సునిశితైః ప్రాణాంస్తూర్ణం ముమోచతుః॥ 13-26-19 (81931) 
తౌ గృహ్య బలవాంస్తూర్ణం స్రస్తపాదశిరోధరౌ।
వివల్గన్నివ ఖే క్రీడన్ఖేచరోఽభిజగామ హ॥ 13-26-20 (81932) 
అత్తుకామస్తతో వీరః పృథివ్యాం పృథివీపతే।
నిరైక్షత న చాపశ్యద్ద్రుమం పర్యాప్తమాసితుం॥ 13-26-21 (81933) 
నైమిషం త్వథ సంప్రాప్య దేవారణ్యం మహాద్యుతిః।
అపశ్యత ద్రుమం కంచిచ్ఛాఖాస్కంధసమావృతం॥ 13-26-22 (81934) 
హిమవచ్ఛిఖరప్రఖ్యం యోజనద్వయముచ్ఛ్రితం।
పరిణాహేన రాజేంద్ర నల్వమాత్రం సమంతతః॥ 13-26-23 (81935) 
తస్య శాఖాఽభవత్కాచిదాయతా పంచయోజనం।
దృఢమూలా దృఢస్కంధా వజ్రపత్రసమాచితా॥ 13-26-24 (81936) 
తత్రోపవిష్టః సహసా వైనతేయో నిగృహ్య తౌ।
అత్తుకామస్తతః శాఖా తస్య వేగాదవాపతత్॥ 13-26-25 (81937) 
తాం పతంతీమభిప్రేక్ష్య ప్రేక్ష్య చర్షిగణానధః।
ఆసీనాన్వసుభిః సార్ధం సత్రేణ జగతీపతే॥ 13-26-26 (81938) 
వైఖానసాన్నామ యతీన్వాలఖిల్యగణానపి।
తత్ర భీరావిశత్తస్య పతగేంద్రస్య భారత॥ 13-26-27 (81939) 
తాందృష్ట్వా స యతీంస్తత్ర సమాసీనాన్సురైః సహ।
తుండేన గృహ్య తాం శాఖాముత్పపాత ఖగేశ్వరః। 
తౌచ పక్షీ భుజంగాశో వ్యోంని క్రీడన్నివావ్రజత్॥  13-26-28 (81940) 
తం దృష్ట్వా గురుసంభారం ప్రగృహ్యోత్పతితం ఖగం।
ఋషయస్తేఽబ్రువన్సర్వే గరుడోఽయమితి స్మ హ। 
న త్వన్యః క్షమతే కశ్చిద్యథాఽయం వీర్యవాన్ఖగః॥  13-26-29 (81941) 
అసౌ యచ్ఛతి ధర్మాత్మా గురుభారసమన్వితః।
అయం క్రీడన్నివాకాశే తస్మాద్గరుడ ఏవ సః॥ 13-26-30 (81942) 
ఏవం తే సమయం సర్వే వసవశ్చ దివౌకసః।
అకార్షుః పక్షిరాజస్య గరుడేత్యేవ నామ హ॥ 13-26-31 (81943) 
స పక్షీ పృథివీం సర్వాం పరిధావంస్తతస్తతః।
ముముక్షః శాఖినః శాఖాం న స్మ దేశమపశ్యత॥ 13-26-32 (81944) 
స వాచమశృణోద్దివ్యాముపర్యుపరి జల్పతః।
దేవదూతస్య విస్పష్టమాభాష్య గరుడేతి చ॥ 13-26-33 (81945) 
వైనతేయ కువిందేషు సముద్రాంతే మహాబల।
పాత్యతాం శాఖినః శాఖా న హి తే ధర్మనిశ్చయాః॥ 13-26-34 (81946) 
తచ్ఛ్రుత్వా గరుడస్తూర్ణం జగామ లవణాంభసః।
ఉద్దేశం యత్ర తే మందాః కువిందాః పాపకర్మిణః॥ 13-26-35 (81947) 
తతో గత్వా తతః శాఖాం ముమోచ పతతాంవరః।
తయా హతా ********* దాస్తదా షడ్వింశతో నృప॥ 13-26-36 (81948) 
స దేశో రాజశార్దూల ఖ్యాతః పరమదారుణః।
శాఖాపతగ ఇత్యేవ కువిందానాం మహాత్మనాం॥' ॥  13-26-37 (81949) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షడ్వింశోఽధ్యాయః॥ 26 ॥

Mahabharata - Anushaasana Parva - Chapter Footnotes

7-26-36 తుండేన శాఖాం గృహీత్వా కశ్యపసమీపం గతే గరుడే శాఖాయా అధోభాగలంబినామృషీణాం కస్యపప్రార్థనయా శాఖావిసర్జనేన హిమవద్గిరిగమనమాదిపర్వోక్తమత్రానుసంధేయం॥





అనుశాసనపర్వ - అధ్యాయ 027

॥ శ్రీః ॥

13.27. అధ్యాయః 027 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

గరుడేన శైలాగ్రే ఉపవిశ్య గజకచ్ఛపయోర్భక్షణం॥ 1 ॥ తతః స్వర్గేఽమృతసమీపం గతేన తేన తత్ర పరితో జ్వలదగ్నిదర్శనభయా********* ప్రతి తచ్ఛమనోపాయప్రశ్నః॥ 2 ॥ బ్రహ్మణా తంప్రతి నవనీతప్రక్షేపేణాగ్నిసంశామనచేదనా॥ 3 ॥

Mahabharata - Anushaasana Parva - Chapter Text

<a id="anuzAsana-13-27-1x"
name="anuzAsana-13-27-1x">`భీష్మ ఉవాచ।

హత్వా తం పక్షిశార్దూలః కువిందానాం జనం వ్రతీ।
ఉపోపవిశ్య శైలాగ్రే భక్షయామాస తావుభౌ। 
వారణం కచ్ఛర్ప చైవ సంహృష్టః స పతత్రిరాట్॥  13-27-1 (81950) 
తయోః స రుధిరం పీత్వా మేదసీ చ పరంతప।
సంహృష్టః యతతాంశ్రేష్ఠో లబ్ధ్వా బలమనుత్తమం। 
జంగామ దేవరాజస్య భవనం పన్నగాశనః॥  13-27-2 (81951) 
తం ప్రణంయ మహాత్మానం పావకం విస్ఫులింగినం।
రాత్రిదివం ప్రజ్వలితం రక్షార్థమమృతస్య హ॥ 13-27-3 (81952) 
తం దృష్ట్వా విహగేంద్రస్య భయం తీవ్రముపావిశత్।
నతు తోయాన్న రక్షిభ్యో భయమస్యోపపద్యతే॥ 13-27-4 (81953) 
పక్షిత్వమాత్మనో దృష్ట్వా జ్వలంతం చ హుతాశనం।
పితామహమథో గత్వా దదర్శ భుజగాశనః॥ 13-27-5 (81954) 
తం ప్రణంయ మహాత్మానం గరుడః ప్రయతాంజలిః।
ప్రోవాచ తదసందిగ్ధం వచనం పన్నగేశ్వరః॥ 13-27-6 (81955) 
ఉద్యతం గురుకృత్యే మాం భగవంధర్మనిశ్చితం।
విమోక్షణార్థం మాతుర్హి దాసభావాదనిందితం॥ 13-27-7 (81956) 
కద్రూసకాశమమృతం మయాహర్తవ్యమీశ్వర।
తదా మే జననీ దేవ దాసభావాత్ప్రమోక్ష్యతే॥ 13-27-8 (81957) 
తత్రామృతం ప్రజ్వలితో నిత్యమీశ్వర రక్షతి।
హిరణ్యరేతా భగవాన్పాకశాసనశాసనాత్॥ 13-27-9 (81958) 
తత్ర మే దేవదేవేశ భయం తీవ్రమథావిశత్।
జ్వలంతం పావకం దృష్ట్వా పక్షిత్వం చాత్మనః ప్రభో॥ 13-27-10 (81959) 
సమతిక్రమితుం శక్యః కథం స్యాత్పావకో మయా।
తస్యాభ్యుపాయం వరద వక్తుమీశోఽసి మే ప్రభో॥ 13-27-11 (81960) 
తమబ్రవీన్మహాభాగ తప్యమానం విహంగమం।
అగ్నేః సంశమనోపాయముత్సయంత పునఃపునః॥ 13-27-12 (81961) 
పయసా శాంయతే వత్స సర్పిషా చ హుతాశనః।
శరీరస్థోపి భూతానాం కిం పునః ప్రజ్వలన్భువి॥ 13-27-13 (81962) 
నవనీతం పయో వాఽపి పావకే త్వం సమాదధేః।
తతో గచ్ఛ యథాకామం న త్వా ధక్ష్యతి పావకః॥' ॥  13-27-14 (81963) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తవింశోఽధ్యాయః॥ 27 ॥

Mahabharata - Anushaasana Parva - Chapter Footnotes

7-27-7 జానీహీతి శేషః॥





అనుశాసనపర్వ - అధ్యాయ 028

॥ శ్రీః ॥

13.28. అధ్యాయః 028 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

గరుడేన నవనీతప్రక్షేపేణ మందీభూతాభ్యుల్లంఘనపూర్వకమమృతరక్షిణాం పక్షప్రహారేణ నిరాకరణం॥ 1 ॥ తథాఽమృతమాహృత్య విమతి సముత్పతనం॥ 2 ॥ తథా స్వస్యోపరి ఇంద్రేణ వజ్రే విసృష్టే తత్సన్మాననాయైకతనూరుహవిస్రంసనం॥ 3 ॥

Mahabharata - Anushaasana Parva - Chapter Text

<a id="anuzAsana-13-28-1x"
name="anuzAsana-13-28-1x">`భీష్మ ఉవాచ।

పితామహవచః శ్రుత్వా గరుడః పతతాంవరః।
జగామ గోకులం కించిన్నవనీతజిహీర్షయా॥ 13-28-1 (81964) 
నవనీతం తథాఽపశ్యన్మథితం కలశే స్థితం।
తదాదాయ తతోఽగచ్ఛద్యతస్తద్రక్ష్యతేఽమృతం॥ 13-28-2 (81965) 
స తత్ర గత్వా పతగస్తిర్యక్తోయం మహాబలః।
హుతాశనమపక్రంయ నవనీతమపాతయత్॥ 13-28-3 (81966) 
సో ర్చిష్మాన్మందవేగోఽభూత్సర్పిషా తేన తర్పితః।
ధూమకేతుర్న జజ్వాల ధూమమేవ ససర్జ హ॥ 13-28-4 (81967) 
తమతీత్యాశు గరుడో హృష్టాత్మా జాతవేదసం।
రక్షాంసి సమతిక్రామత్పక్షవాతేన పాతయన్॥ 13-28-5 (81968) 
తే పతంతి శిరోభిస్చ జానుభిశ్చరణైస్తథా।
ఉత్సృజ్య శస్త్రావరణం పక్షిపక్షసమాహతాః॥ 13-28-6 (81969) 
ఉత్ప్లుత్య చావృతాన్నాగాన్హత్వా చక్రం వ్యతీత్య చ।
అరాంతరేణ శిరసా భిత్త్వా జాలం సమాద్రవత్॥ 13-28-7 (81970) 
స భిత్త్వా శిరసా జాలం వజ్రవేగసమో బలీ।
ఉజ్జహార తతః శీఘ్రమమృతం భుజగాశనః॥ 13-28-8 (81971) 
తదాదాయాద్రవచ్ఛీఘ్రం గరుడః శ్వసనో యథా।
అథ సన్నాహమకరోద్వృత్రహా విబుధైః సహ॥ 13-28-9 (81972) 
తతో మాతలిసంయుక్తం హరిభిః స్వర్ణమాలిభిః।
ఆరురోహ రథం శీఘ్రం సూర్యాగ్నిసమతేజసం॥ 13-28-10 (81973) 
సోఽభ్యద్రవత్పక్షిరాజం వృత్రహా పాకశాసనః।
ఉద్యంయ నిశితం వజ్రం వజ్రహస్తో మహాబలః॥ 13-28-11 (81974) 
తథైవ గరుడో రాజన్వజ్రహస్తం సమాద్రవత్।
తతో వై మాతలిం ప్రాహ శీఘ్రం వాహయ వాజినః॥ 13-28-12 (81975) 
అథ దివ్యం మహాఘోరం గరుడాయ ససర్జ హ।
వజ్రం సహస్రనయనస్తిగ్మవేగపరాక్రమః॥ 13-28-13 (81976) 
ఉత్సిసృక్షంతమాజ్ఞాయ వజ్రం వై త్రిదశేశ్వరం।
తూర్ణం వేగపరో భూత్వా జగామ పతతాంవరః॥ 13-28-14 (81977) 
పితామహనిసర్గేణ జ్ఞాత్వా లబ్ధవరః ఖగః।
ఆయుధానాం వరం వజ్రమథ శక్రమువాచ హ॥ 13-28-15 (81978) 
వృత్రహన్నేష వజ్రస్తే వరో లబ్ధః పితామహాత్।
అతః సంమానమాకాంక్షన్ముంచాంయేకం తనూరుహం॥ 13-28-16 (81979) 
ఏతేనాయుధరాజేన యది శక్తోసి వృత్రహన్।
హన్యాస్త్వం పరయా శక్తయా గచ్ఛాంయహమనామయః॥ 13-28-17 (81980) 
తత్తు తూర్ణం తదా వజ్రం స్వేన వేగేన భారత।
జఘాన పరయా శక్త్యా న చైనమదహద్భృశం॥ 13-28-18 (81981) 
తతో దేవర్షయో రాజన్గచ్ఛంతో వై విహాయసా।
దృష్ట్వా వజ్రం వివక్తం తం పక్షఇపర్ణేఽబ్రువన్వచః॥ 13-28-19 (81982) 
సుపర్ణః పక్షిగరుడో యస్య పర్ణే వరాయుధం।
విషక్తం దేవరాజస్య వృత్రహంతుః సనాతనం॥ 13-28-20 (81983) 
ఏవం సుపర్ణో విహగో వైనతేయః ప్రతాపవాన్।
ఋషయస్తం విజానంతి చాగ్నేయం వైష్ణవం పునః॥ 13-28-21 (81984) 
వేదాభిష్టుతమత్యర్థం స్వర్గమార్గఫలప్రదం।
తనుపర్ణం సుపర్ణస్య జగృహుర్బర్హిణస్తథా॥ 13-28-22 (81985) 
మయూరావిస్మితాః సర్వే ఆద్రవంతి స్మ వజ్రిణం॥' ॥  13-28-23 (81986) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టావింశోఽధ్యాయః॥ 28 ॥





అనుశాసనపర్వ - అధ్యాయ 029

॥ శ్రీః ॥

13.29. అధ్యాయః 029 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

గరుడేన కద్రూంప్రత్యమృతానయనకథనం॥ 1 ॥ కద్ర్వా వినతాయా దాస్యాన్మోచనం॥ 2 ॥ గరుడేన పునరింద్రాయామృతప్రత్యర్పణం॥ 3 ॥

Mahabharata - Anushaasana Parva - Chapter Text

<a id="anuzAsana-13-29-1x"
name="anuzAsana-13-29-1x">`భీష్మ ఉవాచ।

తతో వ్రజ్రం సహస్రాక్షో దృష్ట్వా సక్తం వరాయుధం।
ఋషీంశ్చ దృష్ట్వా సహసా సుపర్ణమిదమబ్రవీత్॥ 13-29-1 (81987) 
న తే సుపర్ణ పశ్యామి ప్రభావం తేన యోధయే।
ఇత్యుక్తే న మయా రక్షా శక్యా కర్తుమతోఽన్యథా। 
ఇదం వజ్రం మయా సార్ధం నివృత్తం హి యథాగతం॥  13-29-2 (81988) 
తతః సహస్రనయనే నివృత్తే గరుడస్తథా।
కద్రూమభ్యగమత్తూర్ణమమృతం గృహ్య భారతః॥ 13-29-3 (81989) 
గరుడ ఉవాచ। 13-29-4x (6809) 
తదాహృతం మయా శీఘ్రమమృతం జననీకృతే।
అదాసీ సా భవత్వద్య వినతా ధర్మిచారిణీ॥ 13-29-4 (81990) 
కద్రూరువాచ। 13-29-5x (6810) 
స్వాగతం స్వాహృతం చేదమమృతం వినతాత్మజ।
అదాసీ జననీ తేఽద్య పుత్ర కామవశా శుభా।  13-29-5 (81991) 
ఏవముక్తే తదా సా చ సంప్రాప్తా వినతా గృహం॥
ఉపనీయ యథాన్యాయం విహగో బలినాంవరః।  13-29-6 (81992) 
స్మృత్వా నికృత్యా విజయం మాతుః సంప్రతిపద్య చ॥
వధం చ భుజగేంద్రాణాం యే వాలాస్తస్య వాజినః।  13-29-7 (81993) 
బభూవురసితప్రఖ్యా నికృత్యా వై జితం త్వయా॥
తామువాచ తతో న్యాయ్యం విహగో బలినాంవరః।  13-29-8 (81994) 
ఉంజహారామృతం తూర్ణముత్పపాత చ రంహసా॥
తద్గృహీత్వాఽమృతం తూర్ణం ప్రయాంతమపరాజితం।  13-29-9 (81995) 
కిమర్థం వైనతేయ త్వమాహృత్యామృతముత్తమం।
పునర్హరతి దుర్బుద్ధే మా జాతు వృజితం కృథాః॥ 13-29-10 (81996) 
సుపర్ణి ఉవాచ। 13-29-11x (6811) 
అమృతాహరణం మేఽద్య యత్కృతం జననీకృతే।
భవత్యా వచనాదేతదాహరామృతమిత్యుత॥ 13-29-11 (81997) 
ఆహృతం తదిదం శీఘ్రం ముక్తా చ జననీ మమ।
హరాంయేష పునస్తత్ర యత ఏతన్మయాఽఽహృతం॥ 13-29-12 (81998) 
యది మాం భవతీ బ్రూయాదమృతం మే చ దీయతాం।
తథా కుర్యాం న వా కుర్యాం న హి త్వమమృతక్షమా। 
మయా ధర్మేణ సత్యేన వినతా చ సముద్ధృతా॥  13-29-13 (81999) 
భీష్మ ఉవాచ। 13-29-14x (6812) 
తతో గత్వాఽథ గరుడః పురందరమువాచ హ।
ఇదం మయా వృత్రహంతర్హృతం తేఽమృతముత్తమం। 
మాత్రర్థే హి తథైవేదం గృహాణామృతమాహృతం॥  13-29-14 (82000) 
మాతా చ మమ దేవేశ దాసీత్వముపజగ్ముషీ।
భుజంగమానాం మాతుర్వై సా ముక్తాఽమృతదర్శనాత్॥ 13-29-15 (82001) 
ఏతచ్ఛ్రుత్వా సహస్రాక్షః సుపర్ణమనుమన్యతే।
ఉవాచ చ ముదా యుక్తో దిష్ట్యాదిష్ట్యేతి వాసవః॥ 13-29-16 (82002) 
క్రషయో యే సహస్రాక్షముపాసంతి సురైః సహ।
తే సర్వే చ ముదా యుక్తా విశ్వేదేవాస్తథైవ చ॥ 13-29-17 (82003) 
తతస్తమృషయః సర్వే దేవాశ్చ భరతర్షభ।
ఊచుః పురందరం దృష్టా గరుడో లభతాం వరం॥ 13-29-18 (82004) 
తతః శచీపతిర్వాక్యమువాచ ప్రహసన్నివ।
జనిష్యతి హృషీకేశః స్వయమేవైష పక్షిరాట్॥ 13-29-19 (82005) 
కేశవః పుండరీకాక్షః శూరపుత్రస్య వేశ్మని।
స్వయం ధర్మస్య రక్షార్థం విభజ్య భుజగాశనః॥ 13-29-20 (82006) 
ఏష తే పాండవశ్రేష్ఠ గరుడోఽథ పతత్రిరాట్।
సుపర్ణో వైనతేయశ్చ కీర్తితో భద్రమస్తు తే॥ 13-29-21 (82007) 
తదేతద్భరతశ్రేష్ఠ మయాఽఽఖ్యానం ప్రకీర్తితం।
సుపర్ణస్య మహాబాహో కిం భూయః కథయామి తే॥' ॥  13-29-22 (82008) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనవింశోఽధ్యాయః॥ 29 ॥

Mahabharata - Anushaasana Parva - Chapter Footnotes

7-29-1 జితం త్వయేతి తాం కద్రూమువాచేత్యుత్తరేణ సంబంధః॥





అనుశాసనపర్వ - అధ్యాయ 030

॥ శ్రీః ॥

13.30. అధ్యాయః 030 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణాయ ప్రతిశ్రుతార్థాప్రదానస్యానర్థహేతుతాయాం దృష్టాంతతయా సృగాలవానరసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-30-1x"
name="anuzAsana-13-30-1x">యుధిష్ఠిర ఉవాచ।

బ్రాహ్మణానాం తు యే లోకే ప్రతిశ్రుత్య పితామహ।
న ప్రయచ్ఛంతి లోభాత్తే కే భవంతి మహామతే॥ 13-30-1 (82009) 
ఏతన్మే తత్వతో బ్రూహి ధర్మే ధర్మభృతాంవర।
ప్రతిశ్రుత్య దురాత్మానో న ప్రయచ్ఛంతి యే నరాః॥ 13-30-2 (82010) 
భీష్మ ఉవాచ। 13-30-3x (6813) 
యో న దద్యాత్ప్రతిశ్రుత్య స్వల్పం వా యది వా బహు।
ఆశాస్తస్య హతాః సర్వాః క్లీబస్యేవ ప్రజాఫలం॥ 13-30-3 (82011) 
యాం రాత్రిం జాయతే పాపో యాం చ రాత్రిం వినశ్యతి।
ఏతస్మిన్నంతరే యద్యత్సుకృతం తస్య భారత॥ 13-30-4 (82012) 
యచ్చ తస్య హుతం కించిద్దత్తం వా భరతర్షభ।
తపస్తప్తమథో వాఽపి సర్వం తస్యోపహన్యతే॥ 13-30-5 (82013) 
అథైతద్వచనం ప్రాహుర్ధర్మశాస్త్రవిదో జనాః।
నిశాస్య భరతశ్రేష్ఠ బుద్ధ్యా పరమయుక్తయా॥ 13-30-6 (82014) 
అపి చోదాహరంతీమం ధర్మశాస్త్రవిదో జనాః।
అశ్వానాం శ్యామకర్ణానాం సహస్రేణ స ముచ్యతే॥ 13-30-7 (82015) 
అత్రైవోదాహరంతీమమితిహాసం పురాతనం।
సృగాలస్య చ సంవాదం వానరస్య చ భారత॥ 13-30-8 (82016) 
తౌ సఖాయౌ పురా హ్యాస్తాం మానుషత్వే పరంతప।
అన్యాం యోనిం సమాపన్నౌ సృగాలీం వానరీం తథా। 
సంభాషణాత్తతః సఖ్యం తత్రతత్ర పరస్పరం॥  13-30-9 (82017) 
తతః పరాసూన్ఖాదంతం సృగాలం వానరోఽబ్రవీత్।
శ్మశానమధ్యే సంప్రేక్ష్య పూర్వజాతిమనుస్మరన్॥ 13-30-10 (82018) 
కిం త్వయా పాపకం పూర్వం కృతం కర్మ సుదారుణం।
యస్త్వం శ్మశానే మృతకాన్పూతికానత్సి కుత్సితాన్॥ 13-30-11 (82019) 
ఏవముక్తః ప్రత్యువాచ సృగాలో వానరం తదా।
బ్రాహ్మణస్య ప్రతిశ్రుత్య న మయా తదుపాహృతం॥ 13-30-12 (82020) 
తత్కృతే పాపికాం యోనిమాపన్నోస్మి ప్లవంగమ।
తస్మాదేవంవిధం భక్ష్యం భక్షయామి బుభుక్షితః॥ 13-30-13 (82021) 
భీష్మ ఉవాచ। 13-30-14x (6814) 
సృగాలో వానరం ప్రాహ పునరేవ నరోత్తమ।
కిం త్వయా పాతకం కర్మ కృతం యేనాసి వానరః॥ 13-30-14 (82022) 
వానర ఉవాచ। 13-30-15x (6815) 
స చాప్యాహ ఫలాహారో బ్రాహ్మణానాం ప్లవంగమః।
తస్మాన్న బ్రాహ్మణస్వం తు హర్త్తవ్యం విదుషా సదా। 
సీమావివాదే మోక్తవ్యం దాతవ్యం చ ప్రతిశ్రుతం॥  13-30-15 (82023) 
భీష్మ ఉవాచ। 13-30-16x (6816) 
ఇత్యేతద్బ్రువతో రాజన్బ్రాహ్మణస్య మయా శ్రుతం।
కథాం కథయతః పుణ్యాం ధర్మజ్ఞస్య పురాతనీం॥ 13-30-16 (82024) 
శ్రుతం చాపి మయా భూయః కృష్ణస్యాపి విశాంపతే।
కథాం కథయతః పూర్వం బ్రాహ్మణం ప్రతి పాండవ॥ 13-30-17 (82025) 
న హర్తవ్యం విప్రధనం క్షంతవ్యం తేషు నిత్యశః।
బాలాశ్చ నావమంతవ్యా దరిద్రాః కృపణా అపి॥ 13-30-18 (82026) 
ఏవమేవ చ మాం నిత్యం బ్రాహ్మణాః సందిశంతి వై।
ప్రతిశ్రుతం భవేద్దేయం నాశా కార్యా ద్విజోత్తమే॥ 13-30-19 (82027) 
బ్రాహ్మణో హ్యాశయా పూర్వం కృతయా పృథివీపతే।
సుసమిద్ధో యతా దీప్తః పావకస్తద్విధః స్మృతః॥ 13-30-20 (82028) 
యం నిరీక్షేత సంక్రుద్ధ ఆశయా పూర్వజాతయా।
ప్రదహేచ్చ హితం రాజన్కక్షమక్షయ్యభుగ్యథా॥ 13-30-21 (82029) 
స ఏవ హి యదా తుష్టో వచసా ప్రతినందతి।
భవత్యగదసంకాశో విషయే తస్య భారత॥ 13-30-22 (82030) 
పుత్రాన్పౌత్రాన్పశూంశ్చైవ బాంధవాన్సచివాంస్తథా।
పురం జనపదం చైవ శాంతిరిష్టేన పోషయేత్॥ 13-30-23 (82031) 
ఏతద్ధి పరమం తేజో బ్రాహ్మణస్యేహ దృశ్యతే।
సహస్రకిరణస్యేవ సవితుర్ధరణీతలే॥ 13-30-24 (82032) 
తస్మాద్దాతవ్యమేవేహ ప్రతిశ్రుత్య యుధిష్ఠిర।
యదీచ్ఛేచ్ఛోభనాం జాతిం ప్రాప్తుం భరతసత్తమ॥ 13-30-25 (82033) 
బ్రాహ్మణస్య హి దత్తేన ధ్రువం స్వర్గో హ్యనుత్తమః।
శక్యః ప్రాప్తుం విశేషేణ దానం హి మహతీ క్రియా॥ 13-30-26 (82034) 
ఇతో దత్తేన జీవంతి దేవతాః పితరస్థా।
తస్మాద్దానాని దేయాని బ్రాహ్మణేభ్యో విజానతా॥ 13-30-27 (82035) 
మహద్ధి భరతశ్రేష్ఠ బ్రాహ్మణస్తీర్థముచ్యతే।
వేలాయాం న తు కస్యాం చిద్గచ్ఛేద్విప్రో హ్యపూజితః॥ ॥ 13-30-28 (82036) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రింశోఽధ్యాయః॥ 30 ॥

Mahabharata - Anushaasana Parva - Chapter Footnotes

7-30-6 నిశాంయ విచార్య॥ 7-30-10 తతః పురా సఖాయం తం సృగాలమితి థ.ధ.పాఠః॥ 7-30-16 బ్రువతోఽధ్యాపకస్య కథాం కథయతో ముఖాత్ శ్రుతం॥ 7-30-17 కృష్ణస్య వ్యాసస్య। నృగకథాం కథయతో వాసుదేవస్య వా ముఖాత్॥ 7-30-19 ఆశా వంధ్యాశా॥ 7-30-21 అక్షయ్యం పిత్రర్థముద్దిష్టం దానం భుంక్తే ఇత్యక్షయ్యభుగగ్నిః॥ 7-30-22 అగదసంకాశః చికిత్సకతుల్యః॥ 7-30-23 శాంతిరిష్టేన శాంత్యాహితేన క్షేమేణ॥ 7-30-30 త్రింశోఽధ్యాయః॥





అనుశాసనపర్వ - అధ్యాయ 031

॥ శ్రీః ॥

13.31. అధ్యాయః 031 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శూద్రోపదేశస్యానర్థహేతుతాయాం దృష్టాంతతయా మునిశూద్రయోః కథాకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-31-1x"
name="anuzAsana-13-31-1x">యుధిష్ఠిర ఉవాచ।

మిత్రసౌహార్దయోగేన ఉపదేశం కరోతి యః।
జాత్యాఽధరస్య రాజర్షే దోషస్తస్య భవేన్న వా॥ 13-31-1 (82037) 
ఏతదిచ్ఛామి తత్త్వేన వ్యాఖ్యాతుం వై పితామహ।
సూక్ష్మా గతిర్హి ధర్మస్యి యత్ర ముహ్యంతి మానవాః॥ 13-31-2 (82038) 
భీష్మ ఉవాచ। 13-31-3x (6817) 
అత్ర తే వర్తయిష్యామి శృణు రాజన్యథాక్రమం।
`మదుక్తం వచనం రాజన్యథాన్యాయం యథాగమం।' 
ఋషీణాం వదతాం పూర్వం శ్రుతమాసీద్యథా పురా॥  13-31-3 (82039) 
ఉపదేశో న కర్తవ్యో జాతిహీనస్య కస్య చిత్।
ఉపదేశే మహాందోష ఉపాధ్యాయస్య భాష్యతే॥ 13-31-4 (82040) 
`నాధ్యాపయేచ్ఛూద్రమిహ తథా నైవ చ యాజయేత్।'
నిదర్శనమిదం రాజఞ్శృణు మే భరతర్షభ॥  13-31-5 (82041) 
దురుక్తవచనే రాజన్యథాపూర్వం యుధిష్ఠిర।
బ్రహ్మాశ్రమపదే వృత్తం పార్శ్వే హిమవతః శుభే॥ 13-31-6 (82042) 
తత్రాశ్రమపదం పుణ్యం నానావృక్షగణాయుతం।
నానాగుల్మలతాకీర్ణం మృగద్విజనిషేవితం। 
సిద్ధచారణసంఘుష్టం రంయం పుష్పితకాననం॥  13-31-7 (82043) 
వ్రతిభిర్బహుభిః కీర్ణం తాపసైరుపశోభితం।
బ్రాహ్మణైశ్చ మహాభాగైః సూర్యజ్వలనసన్నిభైః॥ 13-31-8 (82044) 
నియమవ్రతసంపన్నైః సమాకీర్ణం తపస్విభిః।
దీక్షితైర్భరతశ్రేష్ఠ యతాహారైః కృతాత్మభిః॥ 13-31-9 (82045) 
వేదాధ్యయనఘోషైశ్చ నాదితం భరతర్షభ।
వాలఖిల్యైశ్చ బహుభిర్యతిభిశ్చ నిషేవితం॥ 13-31-10 (82046) 
తత్ర కశ్చిత్సముత్సాహం కృత్వా శూద్రో దయాన్వితః।
ఆగతో హ్యాశ్రమపదం పూజితశ్చ తపస్విభిః॥ 13-31-11 (82047) 
తాంస్తు దృష్ట్వా మునిగణాందేవకల్పాన్మహౌజసః।
వివిధాం వహతో దీక్షాం సంప్రాహృష్యత భారత॥ 13-31-12 (82048) 
అథాస్య బుద్ధిరభావత్తాపస్యే భరతర్షభ।
తతోఽబ్రవీత్కులపతిం పాదౌ సంగృహ్య భారత॥ 13-31-13 (82049) 
భవత్ప్రసాదాదిచ్ఛామి ధర్మం చర్తుం ద్విజర్షభ।
తస్మాదభిగతం త్వం మాం ప్రవ్రాజయితుమర్హసి॥ 13-31-14 (82050) 
వర్ణావరోఽహం భగవఞ్శూద్రో జాత్యాఽస్మి సత్తమ।
శుశ్రూషాం కర్తుమిచ్ఛామి ప్రపన్నాయ ప్రసీద మే॥ 13-31-15 (82051) 
కులపతిరువాచ। 13-31-16x (6818) 
న శక్యమిహ శూద్రేణ లింగమాశ్రిత్య వర్తితుం।
ఆస్యతాం యది తే బుద్ధిః శుశ్రూషానిరతో భవ॥ 13-31-16 (82052) 
శుశ్రూషయా పరాఁల్లోకానవాప్స్యసి న సంశయః॥  13-31-17 (82053) 
భీష్మ ఉవాచ। 13-31-18x (6819) 
ఏవముక్తస్తు మునినా స శూద్రోఽచింతయన్నృప।
కథమత్ర మయా కార్యం శ్రుద్ధా ధర్మపరా చ మే॥ 13-31-18 (82054) 
విజ్ఞాతమేవం భవతు కరిష్యే ప్రియమాత్మనః।
గత్వాఽఽశ్రమపదాద్దూరముటజం కృతవాంస్తు సః॥ 13-31-19 (82055) 
తత్ర వేదీం చ భూమిం చ దేవతాయతనాని చ।
నివేశ్య భరతశ్రేష్ఠ నియమస్థోఽభవన్మునిః॥ 13-31-20 (82056) 
అభిషేకాంశ్చ నియమాందేవతాయతనేషు చ।
బలిం చ కృత్వా హుత్వా చ దేవతాం చాప్యపూజయత్॥ 13-31-21 (82057) 
సంకల్పనియమోపేతః ఫలాహారో జితేంద్రియః।
నిత్యం సన్నిహితాభిస్తు ఓషధీభిః ఫలైస్తథా॥ 13-31-22 (82058) 
అతిథీన్పూజయామాస యథావత్సముపాగతాన్।
ఏవం హి సుమహాన్కాలో వ్యత్యక్రామత తస్య వై॥ 13-31-23 (82059) 
అథాస్య మునిరాగచ్చత్సంగత్యా వై తమాశ్రమం।
సంపూజ్య స్వాగతేనర్షిం విధివత్సమతోషయత్॥ 13-31-24 (82060) 
అనూకూలాః కథాః కృత్వా యథాగతమపృచ్ఛత।
ఋషిః పరమతేజస్వీ ధర్మాత్మా సంశితవ్రతః॥ 13-31-25 (82061) 
ఏవం సుబహుశస్తస్య శూద్రస్య భరతర్షభ।
సోఽగచ్ఛదాశ్రమమృషిః శూద్రం ద్రష్టుం నరర్షభః॥ 13-31-26 (82062) 
అథ తం తాపసం శూద్రః సోఽబ్రవీద్భరతర్షభ।
పితృకార్యం కరిష్యామి తత్ర మేఽనుగ్రహం కురు॥ 13-31-27 (82063) 
బాఢమిత్యేవ తం విప్ర ఉవాచ భరతర్షభ।
శుచిర్భూత్వా స శూద్రస్తు తస్యర్షేః పాద్యమానయత్॥ 13-31-28 (82064) 
అథ దర్భాశ్చ వన్యాంశ్చ ఓషధీర్భరతర్షభ।
పవిత్రమాసనం చైవ బృసీం చి సముపానయత్॥ 13-31-29 (82065) 
అథ దక్షిణమావృత్య బృసీం చరమశైర్షికీం।
కృతామన్యాయతో దృష్ట్వా తం శూద్రమృషిరబ్రవీత్॥ 13-31-30 (82066) 
కురుష్వైతాం పూర్వశీర్షాం భవాంశ్చోదఙ్ముఖః శుచిః।
స చ తత్కృతవాఞ్శూద్రః సర్వం యదృషిరబ్రవీత్॥ 13-31-31 (82067) 
యథోపదిష్టం మేధావీ దర్భార్ఘాది యథాతథం।
హవ్యకవ్యవిధిం కృత్స్నముక్తం తేన తపస్వినా॥ 13-31-32 (82068) 
ఋషిణా పితృకార్యేషు సదా ధర్మపథే స్థితః।
పితృకార్యే కృతే చాపి విసృష్టః స జగామ హ॥ 13-31-33 (82069) 
అథ దీర్ఘస్య కాలస్య స తప్యఞ్శూద్రతాపసః।
వనే పంచత్వమగమత్సుకృతేన చ తేన వై। 
అజాయత మహారాజ వంశే స చ మహాద్యుతిః॥  13-31-34 (82070) 
తథైవ స ఋషిస్తాత కాలధర్మమవాప హ।
పురోహితకులే విప్రః స జాతోఽస్య వశానుగః॥ 13-31-35 (82071) 
ఏవం తౌ తత్ర సంభూతావుభౌ శూద్రమునీ తదా।
క్రమేణ వర్ధితౌ చాపి విద్యాసు కుశలావుభౌ॥ 13-31-36 (82072) 
అథర్వవేదే వేదే చ బభూవర్షిః సునిష్ఠితః।
కల్పప్రయోగే చోత్పన్నే జ్యోతిషే చ పరం గతః। 
సాంఖ్యే చైవ పరా ప్రీతిస్తస్య చైవం వ్యవర్ధత॥  13-31-37 (82073) 
పితర్యుపరతే చాపి కృతశౌచస్తు పార్థివః।
అభిషిక్తః ప్రకృతిభీ రాజపుత్రః స పార్థివః॥ 13-31-38 (82074) 
అభిషిక్తేన స ఋషిరభిషిక్తః పురోహితః॥  13-31-39 (82075) 
స తం పురోధాయ సుఖమవసద్భరతర్షభః।
రాజ్యం శశాస ధర్మేణ ప్రజాశ్చ పరిపాలయన్॥ 13-31-40 (82076) 
పుణ్యాహవాచనే నిత్యం ధర్మకార్యేషు చాసకృత్।
ఉత్స్మయన్ప్రాహసచ్చాపి దృష్ట్వా రాజా పురోహితం। 
ఏవం స బహుశో రాజన్పురోధసముపాహసత్॥  13-31-41 (82077) 
లక్షయిత్వా పురోధాస్తు బహుశస్తం నరాధిపం।
ఉత్స్మయంతం చ సతతం దృష్ట్వా తం మన్యుమానభూత్॥ 13-31-42 (82078) 
అథ శూన్యే పురోధాస్తు సహ రాజ్ఞా సమాగతః।
కథాభిరనుకూలాభీ రాజానం చాభ్యోరచయత్॥ 13-31-43 (82079) 
తతోఽబ్రవీన్నరేంద్రం స పురోధా భరతర్షభ।
వరమిచ్ఛాంయహం త్వేకం త్వయా దత్తం మహాద్యుతే॥ 13-31-44 (82080) 
రాజోవాచ। 13-31-45x (6820) 
వరాణాం తే శతం దద్యాం కిం బతైకం ద్విజోత్తమ।
స్నేహాచ్చ బహుమానాచ్చ నాస్త్యదేయం హి మే తవ॥ 13-31-45 (82081) 
పురోహిత ఉవాచ। 13-31-46x (6821) 
ఏకం వై వరమిచ్ఛామి యది తుష్టిసి పార్థివ।
ప్రతిజానీహి తావత్త్వం సత్యం యద్వద నానృతం॥ 13-31-46 (82082) 
భీష్మ ఉవాచి। 13-31-47x (6822) 
బాఢమిత్యేవ తం రాజా ప్రత్యువాచ యుధిష్ఠిర।
యది జ్ఞాస్యామి వక్ష్యామి అజానన్న తు సంవదే॥ 13-31-47 (82083) 
పురోహిత ఉవాచ। 13-31-48x (6823) 
పుణ్యాహవాచనే నిత్యం ధర్మకృత్యేషు చాసకృత్।
శాంతిహోమేషు చ సదా కిం త్వం హససి వీక్ష్య మాం॥ 13-31-48 (82084) 
సవ్రీడం వై భవతి హి మనో మే హసతా త్వయా।
కామయా శాపితో రాజన్నాన్యథావక్తుమర్హసి॥ 13-31-49 (82085) 
భావ్యం హి కారణేనాత్ర న తే హాస్యమకారణం।
కౌతూహలం మే సుభృశం తత్త్వేన కథమస్వ మే॥ 13-31-50 (82086) 
రాజోవాచ। 13-31-51x (6824) 
ఏవముక్తే త్వయా విప్ర యదవాచ్యం భవేదపి।
అవశ్యమేవ వక్తవ్యం శృణుష్వైకమనా ద్విజ॥ 13-31-51 (82087) 
పూర్వదేహే యథా వృత్తం తన్నిబోధ ద్విజోత్తమ।
జాతిం స్మరాంయహం బ్రహ్మన్నవధానేన మే శృణు॥ 13-31-52 (82088) 
శుద్రోఽహమభవం పూర్వం తపసే కృతనిశ్చయః।
ఋషిరుగ్రతపాస్త్వం చ తదాఽభూర్ద్విజసత్తమ॥ 13-31-53 (82089) 
ప్రీయతా హి తదా బ్రహ్మన్మమానుగ్రహబుద్ధినా।
పితృకార్యే త్వయా పూర్వముపదేశః కృతోఽనఘ॥ 13-31-54 (82090) 
వృస్యాం దర్భేషు హవ్యే చ కవ్యే చ మునిసత్తమ।
ఏతేన కర్మదోషేణ పురోధాస్త్వమజాయథాః॥ 13-31-55 (82091) 
అహం రాజా చ విప్రేంద్ర పశ్య కాలస్య పర్యయం।
మత్కృతస్యోపదేశస్య త్వయాఽవాప్తమిదం ఫలం॥ 13-31-56 (82092) 
ఏతస్మాత్కారణాద్బ్రహ్మన్ప్రహసే త్వాం ద్విజోత్తమ।
న త్వాం పరిభవన్బ్రహ్మనప్రహసామి గురుర్భవాన్॥ 13-31-57 (82093) 
విపర్యయేణ మే మన్యుస్తేన సంతప్యతే మనః।
జాతిం స్మరాంయహం తుభ్యమతస్త్వాం ప్రహసామి వై॥ 13-31-58 (82094) 
ఏవం తవోగ్రం హి తప ఉపదేశేన నాశితం।
పురోహితత్వముత్సృజ్య యతస్వ త్వం పునర్భవే॥ 13-31-59 (82095) 
ఇతస్త్వమధమామన్యాం మా యోనిం ప్రాప్స్యసే ద్విజ।
గృహ్యతాం ద్రవిణం విప్ర పూతాత్మా భవ సత్తమ॥ 13-31-60 (82096) 
భీష్మ ఉవాచ। 13-31-61x (6825) 
తతో విసృష్టో రాజ్ఞా తు విప్రో దానాన్యనేకశః।
బ్రాహ్మణేభ్యో దదౌ విత్తం భూమిం గ్రామాంశ్చ సర్వశః॥ 13-31-61 (82097) 
కృచ్ఛ్రాణి చీర్త్వా చ తతో యథోక్తాని ద్విజోత్తమైః।
తీర్థాని చాపి గత్వా వై దానాని వివిధాని చ॥ 13-31-62 (82098) 
దత్త్వా గాశ్చైవ విప్రేభ్యః పూతాత్మాఽభవదాత్మవాన్।
తమేవ చాశ్రమం గత్వా చచార విపులం తపః॥ 13-31-63 (82099) 
తతః సిద్ధిం పరాం ప్రాప్తో బ్రాహ్మణో రాజసత్తమ।
సంమతస్చాభవత్తేషామాశ్రమే తన్నివాసినాం॥ 13-31-64 (82100) 
ఏవం ప్రాప్తో మహత్కృచ్ఛ్రమృషిః సన్నృపసత్తమ।
బ్రాహ్మణేన న వక్తవ్యం తస్మాద్వర్ణావరే జనే॥ 13-31-65 (82101) 
`వర్జయేదుపదేశం చ సదైవ బ్రాహ్మణో నృప।
ఉపదేశం హి కుర్వాణో ద్విజః కృచ్ఛ్రమవాప్నుయాత్॥ 13-31-66 (82102) 
నేషితవ్యం సదా వాచా ద్విజేన నృపసత్తమ।
న చ ప్రవక్తవ్యమిహ కించిద్వర్ణావరే నరే॥'  13-31-67 (82103) 
బ్రాహ్మణాః క్షత్రియా వైశ్యాస్త్రయో వర్ణా ద్విజాతయః।
ఏతేషు కథయన్రాజన్బ్రాహ్మణో న ప్రదుష్యతి॥ 13-31-68 (82104) 
తస్మాత్సద్భిర్న వక్తవ్యం కస్యచిత్కించిదగ్రతః।
సూక్ష్మా గతిర్హి ధర్మస్య దుర్జ్ఞేయా హ్యకృతాత్మభిః॥ 13-31-69 (82105) 
తస్మాన్మౌనేన మునయో దీక్షాం కుర్వంతి చాదృతాః।
దురుక్తస్య భయాద్రాజన్నాభాషంతే చ కించన॥ 13-31-70 (82106) 
ధార్మికా గుణసంపన్నాః సత్యార్జవసమన్వితాః।
దురుక్తవాచాభిహితైః ప్రాప్నువంతీహ దుష్కృతం॥ 13-31-71 (82107) 
ఉపదేశో న కర్తవ్యో హ్యజ్ఞాత్వా యస్యకస్య చిత్।
ఉపదేశాద్ధి తత్పాపం బ్రాహ్మణః సమవాప్నుయాత్॥ 13-31-72 (82108) 
విమృశ్య తస్మాత్ప్రాజ్ఞేన వక్తవ్యం ధర్మమిచ్ఛతా।
సత్యానృతేన హి కృత ఉపదేశో హినస్తి హి॥ 13-31-73 (82109) 
వక్తవ్యమిహ పృష్టేన వినిశ్చయవిపర్యయం।
స చోపదేశః కర్తవ్యో యేన ధర్మమవాప్నుయాత్॥ 13-31-74 (82110) 
ఏతత్తే సర్వమాఖ్యాతముపదేశకృతే మయా।
మహాన్క్లేశో హి భవతి తస్మాన్నోపదిశేదిహ॥ ॥ 13-31-75 (82111) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకవింశోఽధ్యాయః॥ 31 ॥

Mahabharata - Anushaasana Parva - Chapter Footnotes

7-31-1 మిత్రముపకారమపేక్ష్యోపకర్తా। సుహృదుపకారమనపేక్ష్యోపకర్తా। లోభాత్ కృపయా వేత్యర్థః॥ 7-31-4 ఉపాధ్యాయస్యోపదేశకర్తుః॥ 7-31-6 దురుక్తం దుఃఖస్థం నీచం ప్రతి ఉక్తం వచనం॥ 7-31-8 వ్రతిభిర్బ్రహ్మచారిభిః। తాపసైర్వానప్రస్థైః॥ 7-31-10 యతిభిః సంన్యాసిభిః॥ 7-31-11 దయాన్వితః సర్వభూతాభయదానేన ప్రవ్రజ్యాం కృతవానిత్యర్థః॥ 7-31-12 దీక్షాం నియమం॥ 7-31-13 ప్రవ్రాజయితుం విధివత్ స్వోచితం కర్మ త్యాజయితుం॥ 7-31-14 ప్రవ్రజాయితుం విధివత్ స్వోచితం కర్మ త్యాజయితుం॥ 7-31-16 లింగం సంన్యాసిచిహ్నం॥ 7-31-19 ఆత్మనః ప్రియం విక్షేపకస్య శుశ్రూషాఖ్యస్య స్వధర్మస్య త్యాగం। లింగధారణానధికారేఽపి త్యాగమాత్రే సర్వస్యాధికారాత్। ఉటజం పర్ణసాలాం॥ 7-31-20 వేదీం పూజార్థం। భూమిం శయనాద్యర్థం॥ 7-31-21 అభిషేకాన్ త్రిసంధ్యం స్రానాని॥ 7-31-22 సంకల్పస్య నియమో నిగ్రహః। చిత్తవృత్తినిరోధ ఇతి యావత్। తేన ఉపేతః॥ 7-31-30 బృసీం చరమశైర్షికీం ఆసనకూర్చం పశ్చిమాగ్రం॥ 7-31-37 వేదే ఋగ్వేదాదిత్రయే। కల్పప్రయోగే సూత్రోక్తయజ్ఞప్రయోగే॥ 7-31-43 మత్కృతస్య మహ్యం కృతస్య॥ 7-31-58 విపర్యయేణ వైపరీత్యేన మన్యుర్దైన్యం॥ 7-31-59 భవే భవనిమిత్తం॥ 7-31-63 సత్యానృతేన వాణిజ్యేన ధనలోభేనేత్యర్థః॥





అనుశాసనపర్వ - అధ్యాయ 032

॥ శ్రీః ॥

13.32. అధ్యాయః 032 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహీలక్ష్యా రుక్మిణీంప్రతి స్వావాసస్థలనిర్దేశః॥ 1 ॥

Mahabharata - Anushaasana Parva - Chapter Text

<a id="anuzAsana-13-32-1x"
name="anuzAsana-13-32-1x">యుధిష్ఠిర ఉవాచ।

కీదృశే పురుషే తాత స్త్రీషు భరతర్షభ।
భీష్మ ఉవాచ। 13-32-2x (6826) 
అత్ర తే వర్ణయిష్యామి యథావృత్తం యథాశ్రుతం।
రుక్మిణీ దేవకీపుత్రసన్నిధౌ పర్యపృచ్ఛత॥ 13-32-2 (82113) 
నారాయణస్యాంకగతాం జ్వలంతీం
దృష్ట్వా శ్రియం పద్మసమానవక్త్రాం।  13-32-3 (82114) 
కౌతూహలాద్విస్మితచారునేత్రా
పప్రచ్ఛ మాతా మకరధ్వజస్యష॥  13-32-4 (82115) 
కానీహ భూతాన్యుపసేవసే త్వం
సంతిష్ఠసే కాని చ సేవసే త్వం। 
తాని త్రిలోకేశ్వరభూతకాంతే
తత్త్వేన మే బ్రూహి మహర్షికన్యే॥  13-32-4 (82116) 
ఏవం తదా శ్రీరాభిభాష్యమాణా
దేవ్యా సమక్షం గరుడధ్వజస్య। 
ఉవాచ వాక్యం మధురాభిధానం
మనోహరం చంద్రముఖీ ప్రసన్నా॥  13-32-5 (82117) 
శ్రీరువాచ। 13-32-6x (6827) 
వసామి నిత్యం సుభగే ప్రగల్భే
దక్షే నరే కర్మణి వర్తమానే। 
అక్రోధనే దేవపరే కృతజ్ఞే
జితేంద్రియే నిత్యముదీర్ణసత్వే॥  13-32-6 (82118) 
నాకర్మశీలే పురుషే వసామి
న నాస్తికే సాంకరికే కృతఘ్నే। 
న భిన్నవృత్తే న నృశంసవృత్తే
న చావినీతే న గురుష్వసూయకే॥  13-32-7 (82119) 
యే చాల్పతేజోబలసత్త్వమానాః
క్లిశ్యంతి కుప్యంతి చ యత్రతత్ర। 
న చైవ తిష్ఠామి తథావిధేషు
నరేషు సంగుప్తమనోరథేషు॥  13-32-8 (82120) 
యశ్చాత్మని ప్రార్థయతే న కించి-
ద్యశ్చ స్వభావోపహతాంతరాత్మా। 
ద్యశ్చ స్వభావోపహతాంతరాత్మా।
నరేషు నాహం నివసామి స్ంయక్॥  13-32-9 (82121) 
వసామి ధర్మశీలేషు ధర్మజ్ఞేషు మహాత్మసు।
వృద్ధసేవిషు దాంతేషు సత్వజ్ఞేషు మహాత్మసు॥ 13-32-10 (82122) 
అవంధ్యకాలేషు సదా దానశౌచరతషు చ।
బ్రహ్మచర్యతపోజ్ఞానగోద్విజాతిప్రియేషు చ॥ 13-32-11 (82123) 
స్త్రీషు కాంతాసు శాంతాసు దేవద్విజపరాసు చ।
విశుద్ధగృహభాండాసు గోధాన్యాభిరతాసు చ॥ 13-32-12 (82124) 
స్వధర్మశీలేషు చ ధర్మవిత్సు
వృద్ధోపసేవానిరతే చ దాంతే। 
కృతాత్మని క్షాంతిపరే సమర్థే
క్షాంతాసు దాంతాసు తథాఽబలాసు।
సత్యస్వభావార్జవసంయుతాసు
వసాగి దేవద్విజపూజికాసు॥  13-32-13 (82125) 
ప్రకీర్ణభాండామనవేక్ష్యకారిణీం
సదా చ భర్తుః ప్రతికూలవాదినీం।  13-32-14 (82126) 
లోలామదక్షామవలేపినీం చ
వ్యపేతశౌచాం కలహప్రియాం చ। 
నిద్రాభిభూతాం సతతం శయానా-
మేవంవిధాం స్త్రీం పరివర్జయామి॥  13-32-15 (82127) 
సత్యాసు నిత్యం ప్రియదర్శనాసు
సౌభాగ్యయుక్తాసు గుణాన్వితాసు। 
వసామి నారీషు పతివ్రతాసు
కల్యాణశీలాసు విభూషితాసు॥  13-32-16 (82128) 
యానేషు కన్యాసు విభూషణేషు
యజ్ఞేషు మేఘేషు చ వృష్టిమత్సు। 
వసామి ఫుల్లాసు చ పద్మినీషు
నక్షత్రవీథీషు చ శారదీషు॥  13-32-17 (82129) 
గజేషు గోష్ఠేషు తథాఽఽసనేషు
సరఃసు ఫుల్లోత్పలపంకజేషు। 
నదీషు హంసస్వననాదితాసు
క్రౌంచావఘుష్టస్వరశోభితాసు॥  13-32-18 (82130) 
వికీర్ణకూలద్రుమరాజితాసు
తపస్విసిద్ధద్విజసేవితాసు। 
వసామి నిత్యం సుబహూదకాసు
సింహైర్గజైశ్చాకులితోదకాసు॥  13-32-19 (82131) 
మత్తే గజే గోవృషభే నరేంద్రే
సింహాసనే సత్పురుషేషు నిత్యం॥  13-32-20 (82132) 
యస్మించనో హవ్యభుజం జుహోతి
గోబ్రాహ్మణం చార్చతి దేవతాశ్చ 
కాలే చ పుష్పైర్బలయః క్రియంతే
తస్మిన్గృహే నిత్యముపైమి వాసం॥  13-32-21 (82133) 
స్వాధ్యాయనిత్యేషు సదా ద్విజేషు
క్షత్రే చ ధర్మాభిరతే సదైవ। 
వైశ్యే చ కృష్యాభిరతే వసామి
శూద్రే చ శుశ్రూషణనిత్యయుక్తే॥  13-32-22 (82134) 
నారాయణే త్వేకమనా వసామి
సర్వేణ భావేన శరీరభూతా। 
తస్మిన్హి ధర్మః సుమహాన్నివిష్టో
బ్రహ్మిణ్యతా చాత్ర తథా ప్రియత్వం॥  13-32-23 (82135) 
నాహం శరీరేణ వసామి దేవి
నైవం మయా శక్యమిహాభిధాతుం। 
భావేన యస్మిన్నివసామి పుంసి
స వర్ధతే ధర్మయశోర్థకామైః॥ ॥  13-32-24 (82136) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వాత్రింశోఽధ్యాయః॥ 32 ॥

Mahabharata - Anushaasana Parva - Chapter Footnotes

7-32-2 పర్యపృచ్ఛత శ్రియమిత్యపకృష్యతే॥ 7-32-4 ఉపసేవసే గజతురగాదిరూపేణ। సంతిష్ఠసే శౌర్యాదిరూపేణ పురుషే వససి॥ 7-32-5 దేవ్యా రుక్మిణ్యా॥ 7-32-6 ప్రగల్భే వాగ్మిని। దక్షే అనరుసే। వసామి సత్త్వే ఇతి ట.థ.ధ.పాఠః॥ 7-32-8 తేజః శౌర్యం। సత్వం బుద్ధిః। యత్ర తత్ర విశిష్టపురుషే। సంగుప్తమనోరథేషు అన్యత్ ఘ్యాయంత్యన్యద్దర్శయంతి తాదృశేషు॥ 7-32-23 భావేన ఆదరేణ శరీరభూతా శరీరవతీ॥ 7-32-24 నారాయణాదన్యత్ర ధర్మాదివృద్ధిరూపేణైవ వసామి న శరీరేణేత్యర్థః॥ 7-32-32 ద్వాత్రింశోఽధ్యాయః॥





అనుశాసనపర్వ - అధ్యాయ 033

॥ శ్రీః ॥

13.33. అధ్యాయః 033 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి కృతఘ్నస్య ప్రాయశ్చిత్తవిషయే దృష్టాంతతయా వత్సనాభమునిచరిత్రకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-33-1x"
name="anuzAsana-13-33-1x">`యుధిష్ఠిర ఉవాచ।

ప్రాయశ్చిత్తం కృతఘ్నానాం ప్రతిబ్రూహి పితామహ।
మాతౄః పితౄన్గురుంశ్చైవ యేఽవమన్యంతి మోహితాః॥ 13-33-1 (82137) 
యే చాప్యంతే పరే తాత కృతఘ్నా నిరపత్రపాః।
తేషాం గతిం మహాబాహో శ్రోతుమిచ్ఛామి తత్వతః॥ 13-33-2 (82138) 
భీష్మ ఉవాచ। 13-33-3x (6828) 
కృతఘ్నానాం గతిస్తాత నరకే శాశ్వతీః సమాః।
మాతాపితృగురూణాం చ యే న తిష్ఠంతి శాసనే। 
క్రిమికీటపిపీలేషు జాయంతే స్థావరేషు చ॥  13-33-3 (82139) 
దుర్లభో హి పునస్తేషాం మానుష్యే పునరుద్భవః।
అత్రాప్యుదాహరంతీమమితిహాసం పురాతనం॥ 13-33-4 (82140) 
వత్సనాభో మహాప్రాజ్ఞో మహర్షిః సంశితవ్రతః।
వల్మీకభూతో బ్రహ్మర్షిస్తప్యతే సుమహత్తపః॥ 13-33-5 (82141) 
తస్మింశ్చ తప్యతి తపో వాసవో భరతర్షభ।
వవర్ష సముహద్వర్షం సవిద్యుత్స్తనయిత్నుమాన్॥ 13-33-6 (82142) 
తత్ర సప్తాహవర్షం తు ముముచే పాకశాసనః।
నిమీలితాక్షస్తద్వర్షం ప్రత్యగృహ్యత వై ద్విజః॥ 13-33-7 (82143) 
తస్మిన్పతతి వర్షే తు శీతవాతసమన్వితే।
విశీర్ణధ్వస్తశిఖరో వల్మీకోఽశనితాడితః॥ 13-33-8 (82144) 
తాడ్యమానే తతస్తస్మిన్వత్సనాభే మహాత్మని।
కారుణ్యాత్తస్య ధర్మః స్వమానృశంస్యమథాకరోత్॥ 13-33-9 (82145) 
చింతయానస్య బ్రహ్మర్షి తపంతమతిధార్మికం।
అనురూపా మతిః క్షిప్రముపజాతా స్వభావజా॥ 13-33-10 (82146) 
స్వం రూపం మాహిషం కృత్వా ********* మనోహరం।
రక్షార్థం వత్సనామస్య చతుష్పాదుపరిస్థితః॥ 13-33-11 (82147) 
యదా త్వపగతం వర్షం వృష్టివాతసమన్వితం।
తతో మహిషరుపేణ ధర్మో ధర్మభృతాంవర। 
శనైర్వల్మీకముత్సృజ్య ప్రాద్రవద్భరతర్షభ॥  13-33-12 (82148) 
స్థితేఽస్మిన్వృష్టిసంపాతే వీక్షతే స్మ మహాతపాః।
దిశశ్చ విపులాస్తత్ర గిరీణాం శిఖరాణి చ॥ 13-33-13 (82149) 
దృష్ట్వా చ పృథివీం సర్వాం సలిలేన పరిప్లుతాం।
జలాశయాన్స తాందృష్ట్వా విప్రః ప్రముదితోఽభవత్॥ 13-33-14 (82150) 
అచింతయద్విస్మితశ్చి విప్రః ప్రముదితోఽభవత్॥
అచింతయద్విస్తితశ్చ వర్షాత్కేనాభిరక్షితః। 
తతోఽపశ్యత్స మహిషమవస్థితమదూరతః॥  13-33-15 (82151) 
తిర్యగ్యోనావపి కథం దృశ్యతే ధర్మవత్సలః॥  13-33-16 (82152) 
అతో ను భద్రమహిషః శిలాపట్టమవస్థితః।
పీవరశ్చైవ బల్యశ్చ బహుమాంసో భవేదయం॥ 13-33-17 (82153) 
తస్య బుద్ధిరియం జాతా ధర్మసంసక్తజా మునేః।
కృతఘ్నా నరకం యాంతి యే చ విశ్వస్తఘాతినః॥ 13-33-18 (82154) 
నిష్కృతిం నైవ పశ్యామి కృతఘ్నానాం కథంచన।
క్రతే ప్రాణిపరిత్యాగాద్ధర్మజ్ఞానాం వచో యథా॥ 13-33-19 (82155) 
అకృత్వా భరణం పిత్రోరదత్త్వా గురుదక్షిణాం।
కృతఘ్నతాం చ సంప్రాప్య మరణాంతా చ నిష్కృతిః॥ 13-33-20 (82156) 
ఆకాంక్షాయాముపేక్షాయాం చోపపాతకముత్తమం।
తస్మాత్ప్రాణాన్పరిత్యక్ష్యే ప్రాయశ్చిత్తార్థమిత్యుత॥ 13-33-21 (82157) 
స మేరుశిఖరం గత్వా నిస్యంకేనాంతరాత్మనా।
ప్రాయశ్చిత్తం కర్తుకామః శరీరం త్యక్తుముద్యతః। 
నిగృహీతశ్చ ధర్మాత్మా హస్తే ధర్మేణ ధర్మవిత్॥  13-33-22 (82158) 
ధర్మి ఉవాచ। 13-33-23x (6829) 
వత్సనాభ మహాప్రాజ్ఞ బహువర్షశతాయుష।
పరితుష్టోస్మి త్యాగేన నిస్సంగేన తథాఽఽత్మనః॥ 13-33-23 (82159) 
ఏవం ధర్మభృతః సర్వే విమృశంతి కృతాకృతం।
న కశ్చిద్వత్సనాభస్య యస్య నోపహతం మనః॥ 13-33-24 (82160) 
యశ్చానవద్యశ్చరతి శక్తో ధర్మం చ సర్వశః।
నివర్తస్వ మహాప్రాజ్ఞ్ పూతాత్మా హ్యసి శాశ్వతః'॥ ॥ 13-33-25 (82161) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రయస్త్రింశోఽధ్యాయః॥ 33 ॥

Mahabharata - Anushaasana Parva - Chapter Footnotes

7-33-17 బల్యః బలికర్మార్హః। పీవరశ్చైవ వధ్యశ్వేతి పాఠాంతరం॥





అనుశాసనపర్వ - అధ్యాయ 034

॥ శ్రీః ॥

13.34. అధ్యాయః 034 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీపుంసయోః సమాయోగే స్త్రియాఏవ సుఖాధిక్యే సవాదతయా భంగాస్వనోపాఖ్యానకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-34-1x"
name="anuzAsana-13-34-1x">యుధిష్ఠిర ఉవాచ।

స్త్రీపుంసయోః సంప్రయోగే స్పర్శః కస్యాధికో భవేత్।
ఏతస్మిన్సంశయే రాజన్యథావద్వక్తుమర్హసి॥ 13-34-1 (82162) 
భీష్మ ఉవాచ। 13-34-2x (6830) 
అత్రాప్యుదాహరంతీమమితిహాసం పురాతనం।
భంగాస్వనేన శక్రస్య యథా వైరమభూత్పురా॥ 13-34-2 (82163) 
పురా భంగాస్వనో నామ రాజర్షిరతిధార్మికః।
అపుత్రః పురుషవ్యాఘ్ర పుత్రార్థం యజ్ఞమాహరత్॥ 13-34-3 (82164) 
అగ్నిష్టుతం స రాజర్షిరింద్రద్విష్టం మహాబలః।
ప్రాయశ్చిత్తేషు మర్త్యానాం పుత్రకామేషు చేష్యతే॥ 13-34-4 (82165) 
ఇంద్రో జ్ఞాత్వా తు తం యజ్ఞం మహాభాగః సురేశ్వరః।
అంతరం తస్య రాజర్షేరన్విచ్ఛన్నియతాత్మనః। 
న చైవాస్యాంతరం రాజన్స దదర్శ మహాత్మనః॥  13-34-5 (82166) 
కస్య చిత్త్వథ కాలస్య మృగయాం గతవాన్నృపః।
ఇదమంతరమిత్యేవ శక్రో నృపమమోహయత్॥ 13-34-6 (82167) 
ఏకాశ్వేన చ రాజర్షిర్భ్రాంత ఇంద్రేణ మోహితః।
న దిశోఽవిందత నృపః క్షుత్పిపాసార్దితస్తదా॥ 13-34-7 (82168) 
ఇతశ్చేతశ్చ ధావన్వై శ్రమతృష్ణార్దితో నృప।
సరోఽపశ్యత్సురుచిరం పూర్ణం పరమవారిణా॥ 13-34-8 (82169) 
సోఽవగాహ్య సరస్తాత పాయయామాస వాజినం॥  13-34-9 (82170) 
అథ పీతోదకం సోఽశ్వం వృక్షే బద్ధ్వా నృపోత్తమః।
అవగాహ్య తతః స్నాతస్తత్ర స్త్రీత్వమవాప్తవాన్॥ 13-34-10 (82171) 
ఆత్మానం స్త్రీకృతం దృష్ట్వా వ్రీడితో నృపసత్తమః।
చింతానుగతసర్వాత్మా వ్యాకులేంద్రియచేతనః॥ 13-34-11 (82172) 
ఆరోహిష్యే కథం త్వశ్వం కథం యాస్యామి వై పురం।
ఇష్టేనాగ్నిష్టుతా చాపి పుత్రాణాం శతమౌరసం॥ 13-34-12 (82173) 
జాతం మహాబలానాం మే తాన్ప్రవక్ష్యామి కిన్నవహం।
దారేషు చాత్మకీయేషు పౌరజానపదేషు చ॥ 13-34-13 (82174) 
మృదుత్వం చ తనుత్వం చ పరాధీనత్వమేవ చ।
`హాసభావాది లావణ్యం స్త్రీగుణాద్వా కుతూహలం।' 
స్త్రీగుణా ఋషిభిః ప్రోక్తా ధర్మతత్త్వార్థదర్శిభిః॥  13-34-14 (82175) 
వ్యాయామః కర్కశత్వం చ వీర్యం చ పురుషే గుణాః॥  13-34-15 (82176) 
పౌరుషం విప్రనష్టం స్త్రీత్వం కేనాపి మేఽభవత్।
స్త్రీభావాత్పునరశ్వం తం కథమారోఢుముత్సహే॥ 13-34-16 (82177) 
మహతా త్వథ ఖేదేన ఆరుహ్యాశ్వం నరాధిపః।
పునరాయాత్పురం తాత స్త్రీభూతో నృపసత్తమః।  13-34-17 (82178) 
పుత్రా దారాశ్చ భృత్యాశ్చ పౌరజానపదాశ్చ తే।
కిన్న్విదం త్వితి విజ్ఞాయ విస్మయం పరమం గతాః॥ 13-34-18 (82179) 
అథోవాచ స రాజర్షిః స్త్రీభూతో వదతాంవరః।
మృగయామస్మి నిర్యాతో బలైః పరివృతో దృఢం। 
ఉద్భాంతః ప్రావిశం ఘోరామటవీం దైవమోహితః॥  13-34-19 (82180) 
అటవ్యాం చ సుఘోంరాయాం తృష్ణార్తో నష్టచేతనః।
సరః సురుచిరప్రఖ్యమపశ్యం పక్షిభిర్వృతం॥ 13-34-20 (82181) 
తత్రావగాఢః స్త్రీభూతో వ్యక్తం దైవాన్న సంశయః।
`అతృప్త ఏవ పుత్రాణాం దారాణాం చ ధనస్య చ॥'  13-34-21 (82182) 
నామగోత్రాణి చాభావ్య దారాణాం మంత్రిణాం తథా।
ఆహ పుత్రాంస్తతః సోఽథ స్త్రీభూతః పార్తివోత్తమః। 
సంప్రీత్యా భుజ్యతాంరాజ్యం వనం యాస్యామి పుత్రకాః॥  13-34-22 (82183) 
స పుత్రాణాం శతం రాజా అభిషిచ్య వనం గతః।
గత్వా చైవాశ్రమం సా తు తాపసం ప్రత్యపద్యత॥ 13-34-23 (82184) 
తాపసేనాస్య పుత్రాణామాశ్రమేష్వభవచ్ఛతం।
అథ సాఽఽదాయ తాన్సర్వాన్పూర్వపుత్రానభాషత॥ 13-34-24 (82185) 
పురుషత్వే సుతా యూయం స్త్రీత్వే చేమే శతం సుతాః।
ఏకత్ర భుజ్యతాం రాజ్యం భ్రాతృభావేన పుత్రకాః॥ 13-34-25 (82186) 
సహితా భ్రాతరస్తేఽథ రాజ్యం బుభుజిరే తదా॥  13-34-26 (82187) 
తాందృష్ట్వా భాతృభావేన భుంజానాన్రాజ్యముత్తమం।
చింతయామాస దేవేంద్రో మన్యునాఽథ పరిప్లుతః। 
ఉపకారోఽస్య రాజర్షేః కృతో నాపకృతం మయా॥  13-34-27 (82188) 
తతో బ్రాహ్మణరుపేణ దేవరాజః శతక్రతుః।
భేదయామాస తాన్గత్వా నగరం వై నృపాత్మజాన్॥ 13-34-28 (82189) 
భ్రాతృణాం నాస్తి సౌభ్రాత్రం యేఽప్యేకస్య పితః సుతాః।
కశ్యపస్య సురాశ్చైవ అసురాశ్వ సుతాస్తథా।  13-34-29 (82190) 
రాజ్యహేతోర్వివదితాః కశ్యపస్య సురాసురాః॥
యూయం భంగాస్వనాపత్యాస్తాపసస్యేతరే సుతాః।  13-34-30 (82191) 
యుష్మాకం భేదితాస్తే తు యుద్ధేఽన్యోన్యమపాతయన్।
తచ్ఛ్రుత్వా తాపసీ చాపి సంతప్తా ప్రరురోద హ॥ 13-34-31 (82192) 
బ్రాహ్మణచ్ఛద్మనాఽభ్యేత్య తామింద్రోఽథాన్వపృచ్ఛత।
కేన దుఃఖేన సంతప్తా రోదిషి త్వం వరాననే॥ 13-34-32 (82193) 
బ్రాహ్ంణం తం తతో దృష్ట్వా సా స్త్రీ కరణమబ్రవీత్।
పుత్రాణాం ద్వే శతే బ్రహ్మన్కాలేన వినిపాతితే॥ 13-34-33 (82194) 
అహం రాజాఽభవ విప్ర తత్ర పూర్వం శతం మమ।
సముత్పన్నం సురూపాణాం పుత్రాణాం బ్రాహ్మణోత్తమ॥ 13-34-34 (82195) 
కదాచిన్మృగయాం యాత ఉద్ధాంతో గహనే వనే।
అవగాఢశ్చ సరసి స్త్రీభూతో బ్రాహ్మణోత్తమ॥ 13-34-35 (82196) 
పుత్రాన్రాజ్యే ప్రతిష్ఠాప్య వనమస్మి తతో గతః॥  13-34-36 (82197) 
స్త్రియాశ్చ మే పుత్రశతం తాపసేన మహాత్మనా।
ఆశ్రమే జనితం బ్రహ్మన్నీతం తన్నగరం మయా॥ 13-34-37 (82198) 
తేషాం చ వైరముత్పన్నం కాలయోగేన వై ద్విజ।
ఏతచ్ఛోచాంయహం బ్రహ్మందైవేన సమభిప్లుతా॥ 13-34-38 (82199) 
ఇంద్రస్తాం దుఃశితాం దృష్ట్వా అబ్రవీత్పరుషం వచః॥  13-34-39 (82200) 
పురా సుదుఃసహం భద్రే మమ దుఃఖం త్వయా కృతం।
ఇంద్రద్విష్టేన యజతా మామనాహూయ ధిష్ఠితం। 
ఇంద్రోఽహమస్మి దుర్బుద్ధే వైరం తే పాతితం మయా॥  13-34-40 (82201) 
ఇంద్రం దృష్ట్వా తు రాజర్షిః పాదయోః శిరసా గతః।
ప్రసీద త్రిదశశ్రేష్ఠ పుత్రకామేన స క్రతుః। 
ఇష్టస్త్రిదశశార్దూల తత్ర మే క్షంతుమర్హసి॥  13-34-41 (82202) 
ప్రణిపాతేన తస్యేంద్రః పరితుష్టో వరం దదౌ॥  13-34-42 (82203) 
పుత్రాస్తే కతమే రాజంజీవంత్వేతత్ప్రచక్ష్వ మే।
స్త్రీభూతస్య హి యే జాతాః పురుషస్యాథ యేఽభవన్॥ 13-34-43 (82204) 
తాపసీ తు తతః శక్రమువాచ ప్రయతాంజలిః।
స్త్రీభూతస్య హి యే పుత్రాస్తే మే జీవంతు వాసవ॥ 13-34-44 (82205) 
ఇంద్రస్తు విస్మితో దృష్ట్వా స్త్రియం పప్రచ్ఛ తాం పునః।
పురుషోత్పాదితా యే తే కథం ద్వేష్యాః సుతాస్తవ॥ 13-34-45 (82206) 
స్త్రీభూతస్య హి యే జాతాః స్నేహస్తేభ్యోఽధికః కథం।
కారణం శ్రోతుమిచ్ఛామి తన్మే వక్తుమిహార్హసి ॥ 13-34-46 (82207) 
స్త్ర్యువాచ। 13-34-47x (6831) 
స్త్రియాస్త్వభ్యధికః స్నేహో న తతా పురుషస్య వై।
తస్మాత్తే శక్ర జీవంతు యే జాతాః స్త్రీకృతస్య వై॥ 13-34-47 (82208) 
భీష్మ ఉవాచ। 13-34-48x (6832) 
ఏవముక్తస్తతస్త్వింద్రః ప్రీతో వాక్యమువాచ హ।
సర్వ ఏవేహ జీవంతు పుత్రాస్తే సత్యవాదిని॥ 13-34-48 (82209) 
వరం చ వృణు రాజేంద్ర యం త్వమిచ్ఛసి సువ్రత।
పురుషత్వమథ స్త్రీత్వం మత్తో యదభికాంక్షసే॥ 13-34-49 (82210) 
స్త్ర్యువాచ। 13-34-50x (6833) 
స్త్రీత్వమేవ వృణే శక్ర పుంస్త్వం నేచ్ఛామి వాసవ।
ఏవముక్తస్తు దేవేంద్రస్తాం స్త్రియం ప్రత్యువాచ హ॥ 13-34-50 (82211) 
పురుషత్వం కథం త్యక్త్వా స్త్రీత్వం రోచయసే విభో।
ఏవముక్తః ప్రత్యువాచ స్త్రీభూతో రాజసత్తమః॥ 13-34-51 (82212) 
స్త్రియాః పురుషసంయోగే ప్రీతిరభ్యధికా సదా।
ఏతస్మాత్కారణాచ్ఛక్ర స్త్రీత్వమేవ వృణోంయహం॥ 13-34-52 (82213) 
రమాభి చాధికం స్త్రీత్వే సత్యం వై దేవసత్తమ।
స్త్రీభావేన హి తుష్యామి గంయతాం త్రిదశాధిప॥ 13-34-53 (82214) 
ఏవమస్త్వితి చోక్త్వా తామాపృచ్ఛ్య త్రిదివం గతః।
ఏవం స్త్రియా మహారాజ అధికా ప్రీతిరుచ్యతే॥ ॥ 13-34-54 (82215) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుస్త్రింశోఽధ్యాయః॥ 34 ॥

Mahabharata - Anushaasana Parva - Chapter Footnotes

7-34-1 స్పర్శః వైషయికం సుఖం॥ 7-34-4 తత్ర హ్యగ్నిదేవ స్తూయతే। సచ పుత్రప్రదః క్రతుః సచేంద్రద్విష్టస్తత్రేంద్రస్య ప్రాధాన్యాభావాత్॥ 7-34-5 యజ్ఞం కృతమితి శేషః॥ 7-34-14 మృదుత్వాదయః స్త్రీగుణా ఆగతాః॥ 7-34-15 కర్కశత్వాదయః పురుషగుణాః నష్టాః॥ 7-34-23 ప్రత్యపద్యత భర్తృత్వేన స్వీకృతవతీ॥ 7-34-27 స్త్రీత్వదానేన ద్విగుణితపుత్రప్రాప్తిరూప ఉపకారఏవ జాతో న స్త్రీత్వకృతోఽపకార ఇత్యర్థః॥ 7-34-40 ఇందద్విష్టేన అప్రిష్టుతా యజ్ఞేన। ధిష్ఠితమధిష్ఠితం। క్రతూనితి శేషః॥





అనుశాసనపర్వ - అధ్యాయ 035

॥ శ్రీః ॥

13.35. అధ్యాయః 035 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి మనోవాక్కాయరూపకరణైర్దుష్కర్మపరిత్పాగపూర్వకం శుభకర్మకరణస్య భగవత్ప్రసాదనహేతుత్వోక్తిః॥ 1 ॥

Mahabharata - Anushaasana Parva - Chapter Text

<a id="anuzAsana-13-35-1x"
name="anuzAsana-13-35-1x">యుధిష్ఠిర ఉవాచ।

కిం కర్తవ్యం మనుష్యేణ లోకయాత్రాహితార్థినా।
కథం వై లోకయాత్రాం తు కింశీలశ్చ సమాచరేత్॥ 13-35-1 (82216) 
భీష్మ ఉవాచ। 13-35-2x (6834) 
`దేవే నారాయణే భక్తిః శంకరే సాధుపూజయా।
ధ్యానేనాథ జపః కార్యః స్వధర్మైః శుచిచేతసా॥'  13-35-2 (82217) 
కాయేన త్రివిధం కర్మ వాచా చాపి చతుర్విధం।
మనసా త్రివిధం చైవ దశ కర్మపథాంస్త్యజేత్॥ 13-35-3 (82218) 
ప్రాణాతిపాతః స్తైన్యం చ పరదారాభిమర్శనం।
త్రీణి పాపాని కాయేన సర్వతః పరివర్జయేత్॥ 13-35-4 (82219) 
అసత్ప్రలాపం పారుష్యం పైశున్యమనృతం తథా।
చత్వారి వాచా రాజేంద్ర న జల్పేన్నానుచింతయేత్॥ 13-35-5 (82220) 
అనభిధ్యా పరఖేషు సర్వసత్వేషు సౌహృదం।
కర్మణాం ఫలమస్తీతి త్రివిధం మనసా చరేత్॥ 13-35-6 (82221) 
తస్మాద్వాక్వాయమనసా నాచరేదశుభం నరః।
శుభాన్యేవాచరఁల్లోకే భక్తో నారాయణస్య హి। 
తస్యైవ తు పదం సూక్ష్మం ప్రసాదాదశ్నుయాత్పరం॥' ॥  13-35-7 (82222) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచత్రింశోఽధ్యాయః॥ 35 ॥

Mahabharata - Anushaasana Parva - Chapter Footnotes

7-35-1 లోకయాత్రాం లోకద్వయశ్రేయఃసాధనం॥ 7-35-3 సుభం కర్మఫలం చరేదితి ధ.పాఠః॥ 7-35-4 ప్రాణాతిపాతో హింసా॥ 7-35-5 పారుష్యం నిష్ఠురభాషణం। పైశున్యం రాజద్వారాదౌ పరదోషసూచనం। అనతం మిథ్యావాదః మనసాప్యేవం వదిష్యామితి నానుచింతయేత్॥ 7-35-6 అనభిధ్యేతి శ్లోకేన పరద్రవ్యేష్వభిధ్యానం పరస్యానిష్టచింతనం వేదబాదేషు నాస్తిక్యమితి త్రీణి త్యాజ్యాని లక్షయేత్। త్యజేదిత్యుపక్రమాత్॥





అనుశాసనపర్వ - అధ్యాయ 036

॥ శ్రీః ॥

13.36. అధ్యాయః 036 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణ భీష్మాంప్రతి శ్రుతధర్మాననూద్య ప్రాణినాం సాంసారికదుఃఖానువర్ణనపూర్వకం స్వస్య సంసారనిర్వేదనివేదనేన పునర్విస్తరేణ వైష్ణవధర్మకథనప్రార్థనా॥ 1 ॥

Mahabharata - Anushaasana Parva - Chapter Text

<a id="anuzAsana-13-36-1x"
name="anuzAsana-13-36-1x">`యుధిష్ఠిర ఉవాచ।

చిత్తం మే దూయతే తాత లోకే పరమవిందతః॥  13-36-1 (82223) 
అశాశ్వతమిదం సర్వం జగత్స్థావరజంగమం।
క్రతే నారాయణం పుణ్యం ప్రతిభాతి పితామహ॥ 13-36-2 (82224) 
నారాయణో హి విశ్వాత్మా పురుషః పుష్కరేక్షణః।
తస్యాస్య దేవకీసూనోః శ్రుతం కృత్స్నం త్వయాఽనఘ॥ 13-36-3 (82225) 
భీష్మ ఉవాచ। 13-36-4x (6835) 
యుధిష్ఠిర మహాప్రాజ్ఞ మయా దృష్టం చ సంగరే॥  13-36-4 (82226) 
యుధిష్ఠిర ఉవాచ। 13-36-5x (6836) 
త్వత్త ఏవ తు రాజేంద్ర రాజధర్మాశ్చ పుష్కలాః।
శ్రుతం పురాణమఖిలం నారదేన నివేదితం। 
గుహ్యం నారాయణాఖ్యానం త్రివిధక్లేశనాశనం॥  13-36-5 (82227) 
ఏకాంతిధర్మనియమాః సమాసవ్యాసకల్పితాః।
కథితా వై మహాభాగ త్వయా వై మదనుగ్రహాత్॥ 13-36-6 (82228) 
లోకరక్షణకర్తృత్వం తస్యైవ హరిమేధసః।
ఆతిథేయవిధిశ్చైవ తపాంసి నియమాశ్చ యే॥ 13-36-7 (82229) 
వేదవాదప్రసిద్ధాశ్చ వాజపేయాదయో మఖాః।
యజ్ఞా ద్రవిణనిష్పాద్యా అగ్నిహోత్రానుపాలితాః॥ 13-36-8 (82230) 
జపయజ్ఞాశ్చ వివిధా బ్రాహ్మణానాం తపస్వినాం।
ఏకాదశవిధాః ప్రోక్తా హవిర్యజ్ఞా ద్విజాతినాం॥ 13-36-9 (82231) 
తేషాం ఫలవిశేషాశ్చ ఉంఛధర్మాస్తథైవ చ।
అహన్యహని యే ప్రోక్తా మహాయజ్ఞా ద్విజాతినాం॥ 13-36-10 (82232) 
వేదశ్రవణధర్మాశ్చ బ్రహ్మయజ్ఞఫలం తథా।
వేదవ్రతవిధానం చ నియమాశ్చైవ వైదికాః॥ 13-36-11 (82233) 
స్వాహా స్వధా ప్రణీతే చ ఇష్టాపూర్తఫలం తథా।
ఉత్తరోత్తరసేవాయామాశ్రమాణాం చ యత్ఫలం॥ 13-36-12 (82234) 
ప్రత్యేకశశ్చ నిష్ఠాయామాశ్రమాణాం మహామతే।
మాసపక్షోపవాసానాం సంయగుక్తఫలం చ యత్॥ 13-36-13 (82235) 
అనాశితానాం యే లోకా యే చ పంచతపా నరాః।
వీరాధ్వానం ప్రపన్నానాం యా గతిశ్చాగ్నిహోత్రిణాం॥ 13-36-14 (82236) 
గ్రీష్మే పంచతపానాం చ శిశిరే జలచారిణాం।
వర్షే స్థండిలశాయీనాం ఫలం యత్పరికీర్తితం॥ 13-36-15 (82237) 
లోకే చక్రచరాణాం చ ద్విజానాం యత్ఫలం స్మృతం।
అన్నాదీనాం చ దానానాం యత్ఫలం పరికీర్తితం॥ 13-36-16 (82238) 
సర్వతీర్థాభిషిక్తానాం నరాణాం చ ఫలోదయః।
రాజ్ఞాం ధర్మాశ్చ యే లోకే సంయక్పాలయతాం ప్రజాః॥ 13-36-17 (82239) 
యే చ సత్యవ్రతా లోకే యే తీర్థే కృతశ్రమాః।
మాతాపితృపరా యే చ గురువృత్తీశ్చ సంశ్రితాః॥ 13-36-18 (82240) 
గోబ్రాహ్మణపరిత్రాణే రాష్ట్రాతిక్రమణే తథా।
త్యజంత్యభిముఖాః ప్రాణాన్నిర్భయాః సత్వమాశ్రితాః॥ 13-36-19 (82241) 
సహస్రదక్షిణానాం చ యా గతిర్వదనాం వర।
యే చ సంధ్యాముపాసంతే సంయగుక్తా మహావ్రతాః॥ 13-36-20 (82242) 
తథా యోగవిధానం చ యద్గ్రంథేష్వభిశబ్దితం।
వేదాద్యాః శ్రుతయశ్చాపి శ్రుతా మే గురుసత్తమ॥ 13-36-21 (82243) 
సిద్ధాంతనిర్ణయాశ్చాపి ద్వైపాయనముఖోద్గతాః।
శ్రుతాః పంచ మహాయజ్ఞా యేషు సర్వం ప్రతిష్ఠితం॥ 13-36-22 (82244) 
తత్ప్రభేదేషు యే ధర్మాస్తేఽపి వై కృత్స్నశః శ్రుతాః।
న చ దూషయితుం శక్యాః సద్భిరుక్తా హి తే తథా॥ 13-36-23 (82245) 
ఏతేషాం కిల ధర్మాణాముత్తమో వైష్ణవో విధిః।
రక్షతే భగవాన్విష్ణుర్భక్తమాత్మశరీరవత్॥ 13-36-24 (82246) 
కర్మణో హి కృతేస్యేహ కామితస్య ద్విజోత్తమ।
ఫలం హ్యవశ్యం భోక్తవ్యమృషిర్ద్వైపాయనోఽబ్రవీత్॥ 13-36-25 (82247) 
భోగాంతే చాపి పతనం గతిః పూర్వం ప్రభాషితా।
న మే ప్రీతికరాస్త్వేతే విషోదర్కా హి మే మతాః॥ 13-36-26 (82248) 
వధాత్కృష్టతరం మన్యే గర్భవాసం మహాద్యుతే।
దిష్టాంతే యాని దుఃఖాని పురుషో విందతే విభో। 
తతః కష్టతరాణీహ గర్భవాసే హి విందతి॥  13-36-27 (82249) 
తతశ్చాభ్యాధికాం తీవ్రాం వేదనాం లభతే నరః।
గర్భాపక్రమణే తాత కర్మణాసుపసర్పణే॥ 13-36-28 (82250) 
తస్మాన్మే నిశ్చయో జాతో ధర్మేష్వేతేషు భారత।
తదిచ్ఛామి కురుశ్రేష్ఠ త్వత్ప్రసాదాన్మహామతే। 
తం ధర్మం చేహ వేత్తుం వై యో జరాజన్మమృత్యుహా॥  13-36-29 (82251) 
యేనోష్ణదా వైతరణీ అసిపత్రవనం చ తత్।
కుండాని చాగ్నితప్తాని క్షురధారాపథస్తథా। 
శాల్మలీం చ మహాఘోరామాయసీం ఘోరకంటకాం॥  13-36-30 (82252) 
మాతాపితృకతే చాపి సుహృన్మిత్రార్థకారణాత్।
ఆత్మహేతోశ్చ పాపాని కృతానీహ నరైశ్చ యైః। 
తేషాం ఫలోదయం కష్టమృషిర్ద్వైపాయనోఽబ్రవీత్॥  13-36-31 (82253) 
కుంభీపాకప్రదీప్తానాం శూలార్తానాం చ క్రందతాం।
రౌరవే క్షిప్యమాణానాం ప్రహారైర్మథితాత్మనాం॥ 13-36-32 (82254) 
స్తనతామపకృత్తానాం పిబతామాత్మశోణితం।
తేషామేవ ప్రవదతాం కారుణ్యం నాస్తి యంత్రతః॥ 13-36-33 (82255) 
తృష్ణాశుష్కోష్ఠకంఠానాం విహ్వలానామచేతసాం।
సర్వదుఃఖాభిభూతానాం రుజార్తానాం చ క్రోశతాం॥ 13-36-34 (82256) 
వేదనార్తా హి క్రందంతి పూరయంతో దిశో దశ॥  13-36-35 (82257) 
ఏకః కరోతి పాపాని సహభోజ్యాని బాంధవైః।
తేషామేకః ఫలం భుంక్తే కష్టం వైవస్వతే గృహే॥ 13-36-36 (82258) 
యేన నైతాం గతిం గచ్ఛేన్న విణ్మూత్రాస్థిపిచ్ఛిలే।
విష్ఠామూత్రకృమీమధ్యే బహుజంతునిషేవితే॥ 13-36-37 (82259) 
కో గర్భవాసాత్పరతో నరకోఽన్యో విధీయతే।
యత్ర వాసకృతో యోగః కుక్షౌ వాసో విధీయతే॥ 13-36-38 (82260) 
జాతో విస్తీర్ణశోకః స్యాద్భవేత విగతజ్వరః।
న చైష లభ్యతే కామో జాతమాత్రం హి మానవం। 
ఆవిశంతీహ దుఃఖాని మనోవాక్కాయికాని తు॥  13-36-39 (82261) 
తైరస్వతంత్రో భవతి పీడ్యమానో భయానకైః।
తైర్గర్భవాసం గచ్ఛతి అవశో జాయతే తథా॥ 13-36-40 (82262) 
అవశశ్చేహతే జంతుర్వ్రజత్యవశ ఏవ హి।
జరసా రూపవిధ్వంసం ప్రాప్నోత్యవశ ఏవ తు॥ 13-36-41 (82263) 
శరీరభేదమాప్నోతి జీర్యతేఽవశ ఏవ తు।
ఏవం హ్యనియతో మృత్యుర్భవత్యేవ సదా నృషు॥ 13-36-42 (82264) 
గర్భేషు ంరియతే కశ్చిజ్జాయమానస్తథాఽపరః।
జాతా ంరియంతే బహవో యౌవనస్థాస్తథాఽపరే। 
మధ్యభావే తు నశ్యంతి స్థవిరో మృత ఏవ తు॥  13-36-43 (82265) 
కో జన్మనో నోద్విజతే స్వయంభూరపి యో భవేత్।
కుతస్త్వస్మద్విధస్తాత మరణస్య వశానుగః॥ 13-36-44 (82266) 
నిత్యావిష్టో భయేనాహం మనసా కురుసత్తమ।
ముహూర్తమప్యహం శర్మ న విందామి మహామతే॥ 13-36-45 (82267) 
కాలాత్మని తిరోభూతో నిత్యం తద్గుణవర్జితః।
అన్నైర్బహువిధైః పుష్టం వస్త్రైర్నానావిధైర్వృతం॥ 13-36-46 (82268) 
చందనాగరుదిగ్ధాంగం మణిముక్తావిభూషితం।
యానైర్బహువిధైర్యాతమేకాంతేనైవ లాలితం॥ 13-36-47 (82269) 
యౌవనోద్ధతరూపాభిర్మందవిహ్వలగామిభిః।
ఇష్టిభిరభిరామాభిర్వరస్త్రీభిరయంత్రితం॥ 13-36-48 (82270) 
రమితం సుచిరం కాలం శరీరమమితప్రభం।
అవితృప్తా గమిష్యంతి హిత్వా ప్రాణాంస్తథాఽపరే॥ 13-36-49 (82271) 
స్వర్గేఽప్యనియతా భూతిస్తథైవాకాశసంశ్రయే।
దేవాఽప్యధిష్ఠానవశాస్తస్మాద్దేవం న కామయే॥ 13-36-50 (82272) 
కామానాం నాస్త్యధిష్ఠానమకామస్తు నివర్తతే।
లోకసంగ్రహధర్మాస్తు సర్వ ఏవ న సంశయః॥ 13-36-51 (82273) 
డోలాసధర్మా ధర్మజ్ఞ ఋషిర్ద్వైపాయనోఽబ్రవీత్।
అస్మాత్కో విషమం దుఃఖమారోహేత విచక్షణః॥ 13-36-52 (82274) 
విద్యమానే సమే మార్గే డోలాధర్మవివర్జితే।
కో హ్యాత్మానం ప్రియం లోకే డోలాసాధర్ంయతాంనయేత్॥ 13-36-53 (82275) 
చరాచరైః సర్వభూతైర్గంతవ్యమవిశంకయా।
అస్మాల్లోకాత్పరం లోకమపాథేయమదైశికం। 
ఘోరం తమః ప్రవేష్టవ్యమత్రాతారమబాంధవం॥  13-36-54 (82276) 
యే తు తం కిల ధర్మజ్ఞా ధర్మం నారాయణేరితం।
అనన్యమనసో దాంతాః స్మరంతి నియతవ్రతాః॥ 13-36-55 (82277) 
తతస్తేనైవ పశ్యంతి ప్రాప్నువ్తి పరం పదం।
రక్షతే భగవాన్విష్ణుర్భక్తానాత్మశరీరవత్॥ 13-36-56 (82278) 
కులాలచక్రప్రతిమే భ్రాంయమాణేషు జంతుషు।
మాతాపితృసహస్రాణి సంప్రాప్తాని మయా గురో॥ 13-36-57 (82279) 
స్నేహాపన్నేన పీతాస్తు మాతౄణాం వివిధాః స్తలాః॥  13-36-58 (82280) 
పుత్రదారసహస్రాణి ఇష్టానిష్టశతాని చ।
ప్రాప్తాన్యధిష్ఠానవశాదతీతాని తథైవ చ। 
న క్వచిన్న సుఖం ప్రాప్తం న క్వచిచ్ఛాశ్వతీ స్థితిః॥  13-36-59 (82281) 
స్థానైర్మహద్భిర్విభ్రంశో దుఃఖలబ్ధైః పునః పునః।
ధననాశశ్చ సంప్రాప్తో లబ్ధ్వా దుఃఖేన తద్ధనం। 
అధ్వగానామివ పథి చ్ఛాయామాశ్రిత్య సంగమః॥  13-36-60 (82282) 
ఏవం కర్మవశో లోకో జ్ఞాతీనాం హితసంగమః।
విశ్రంయ చ పునర్యాతి కర్మభిర్దర్శితాం గతిం॥ 13-36-61 (82283) 
ఏతదీదృశకం దృష్ట్వా జ్ఞాత్వా చైవ సమాగమం।
కో న బిభ్యేత్కురుశ్రేష్ఠ విష్ఠాన్నస్యేవ భోజనాత్॥ 13-36-62 (82284) 
బుద్ధిశ్చ మే సముత్పన్నా వైష్ణవే ధర్మవిస్తరే।
తదేష శిరసా పాదౌ గతోఽస్మి భగవంస్తవ। 
శరణం చ ప్రపన్నోఽస్మి గంతవ్యే శరణే ధ్రువే॥  13-36-63 (82285) 
జన్మమృత్యుజరాఖిన్నస్త్రిభిర్దుఃఖైర్నిపీడితః।
ఇచ్ఛామి భవతా త్రాతుమేభ్యస్త్వత్తో మహామతే। 
తస్యాద్య యుగధర్మస్య శ్రవణాత్కురుపుంగవ॥  13-36-64 (82286) 
ఏతదాద్యయుగోద్భూతం త్రేతాయాం తత్తిరోహితం।
స ఏవ ధర్మమఖిలమృషిర్ద్వైపాయనోఽబ్రవీత్॥' ॥  13-36-65 (82287) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్త్రింశోఽధ్యాయఃఠ॥ 36 ॥

Mahabharata - Anushaasana Parva - Chapter Footnotes

7-36-3 పురుషః పుష్కరో విభురితి ట.థ.ధ. పాఠః॥





అనుశాసనపర్వ - అధ్యాయ 037

॥ శ్రీః ॥

13.37. అధ్యాయః 037 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రహ్మాదిసర్వజగతామనిత్యత్వాదికథనపూర్వకం నారాయణస్య నిత్యత్వాదికథనేన తదుపాసనవిధానం॥ 1 ॥

Mahabharata - Anushaasana Parva - Chapter Text

<a id="anuzAsana-13-37-1x"
name="anuzAsana-13-37-1x">`భీష్మ ఉవాచ।

సదృశం రాజశార్దూల వృత్తస్య చ కులస్య చ॥  13-37-1 (82288) 
కో రాజ్యం విపులం గృహ్య స్ఫీతాకారం పునర్మహత్।
నిర్జితారాతిసామంతం దేవరాజ్యోపమం సుఖం॥ 13-37-2 (82289) 
రాజ్యే రాజ్యగుణా యే చ తాన్వ్యుదస్య నరాధిప।
దోషం పశ్యతి రాజేంద్ర దేహేఽస్మిన్పాంచభౌతికే॥ 13-37-3 (82290) 
అతిక్రాంతాస్త్వయా రాజన్వృత్తేన ప్రపితామహాః।
ధర్మో విగ్రహవాంధీరో విదురశ్చ మహాయశాః॥ 13-37-4 (82291) 
సంజయశ్చ మహాతేజా యే చాన్యే దివ్యదర్శనాః।
ప్రవృత్తజ్ఞానసంపన్నాస్తత్వజ్ఞానవిదో నృప॥ 13-37-5 (82292) 
తేఽతిక్రాంతా మహారాజ బ్రహ్మాద్యాః ససురాసురాః।
అనిత్యం దుఃఖసంతప్తం జగదేతన్న సంశయః॥ 13-37-6 (82293) 
ఏవమేతాన్మహాబాహో బ్రహ్మాద్యాన్ససురాసురాన్।
అనిత్యాన్సతతం పశ్య మనుష్యాదిషు కా కథా॥ 13-37-7 (82294) 
నిత్యాం తు ప్రకృతీమాహ యాఽసౌ ప్రసవధర్మిణీ।
అరూపిణీమనిర్దేశ్యామకృతాం పురుషాతిగాం॥ 13-37-8 (82295) 
తామత్యంతసుఖాం సౌంయాం నిర్వాణమితి సంజ్ఞితాం।
ఆహుర్బ్రహ్మర్షయో హ్యాద్యాం భువి చైవ మహర్షయః॥ 13-37-9 (82296) 
తయా పురుషరూపిణ్యా ధర్మప్రకృతికోఽనఘ।
స యాత్యేవ హి నిర్వాణం యత్తత్ప్రకృతిసంజ్ఞితం॥ 13-37-10 (82297) 
స ఏష ప్రాకృతో ధర్మో భ్రాజత్యాదియుగే నృప।
వికారధర్మాః శేషేషు యుగేషు భరతర్షభ। 
భ్రాజంతేఽభ్యధికం వీర సంసారపథగోచరాః॥  13-37-11 (82298) 
ప్రకృతీనాం చ సర్వాసామకృతా ప్రకృతిః స్మృతా।
ఏవం ప్రకృతిధర్మా హి వరాం ప్రకృతిమాశ్రితా॥ 13-37-12 (82299) 
పశ్యంతి పరమాం లోకే దృష్టాదృష్టానుదర్శినీం।
సత్వాదియుగపర్యంతే త్రేతాయుగసముద్భవే॥ 13-37-13 (82300) 
కామం కామయమానేషు బ్రాహ్మణేషు తిరోహితః।
కుపథేషు తు ధర్మేషు ప్రాదుర్భూతేషు కౌరవ। 
జాతో మందప్రచారో హి ధర్మః కలియుగే నృప॥  13-37-14 (82301) 
నిత్యస్తు పురుషో జ్ఞేయో విశ్వరూపో నిరంజనః।
బ్రహ్మాద్యా అపి దేవాశ్చ యం సదా పర్యుపాసతే॥ 13-37-15 (82302) 
తం చ నారాయణం విద్ధి పరం బ్రహ్మేతి శాశ్వతం।
తత్కర్మ కురు కాయేన ధ్యాయస్వ మనసా చ తం॥ 13-37-16 (82303) 
కీర్తయస్వ చ తన్నామ వాచా సర్వత్ర భూపతే।
తత్పదం ప్రాప్నుహి ప్రాప్యం శాశ్వతం చాపునర్భవం॥ 13-37-17 (82304) 
ఇత్యేతద్విష్ణుమాశ్రిత్య సంసారగ్రహమోక్షణం।
కథితం తే మహాబాహో కిం భూయః శ్రోతుమిచ్ఛసి॥' ॥  13-37-18 (82305) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తత్రింశోఽధ్యాయః॥ 37 ॥

Mahabharata - Anushaasana Parva - Chapter Footnotes

7-37-3 దేహేఽస్మిన్పంచవింశక ఇతి ట. థ. ధ. పాఠః॥





అనుశాసనపర్వ - అధ్యాయ 038

॥ శ్రీః ॥

13.38. అధ్యాయః 038 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి తత్వసృష్ట్యాదిప్రతిపాదకనారదసనత్కుమారసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-38-1x"
name="anuzAsana-13-38-1x">`యుధిష్ఠిర ఉవాచ।

క్లిశ్యమానేషు భూతేషు జాతీమరణసాగరే।
యత్ప్రాప్య క్లేశం నాప్నోతి తన్మే బ్రూహి పితామహ॥ 13-38-1 (82306) 
భీష్మ ఉవాచ। 13-38-2x (6837) 
అత్రాప్యుదాహరంతీమమితిహాసం పురాతనం।
సనత్కుమారస్య సతః సంవాదం నారదస్య చ॥ 13-38-2 (82307) 
సనత్కుమారో భగవాన్బ్రహ్మపుత్రో మహాయశాః।
పూర్వజాతాస్త్రయస్తస్య కథ్యంతే బ్రహ్మవాదినః॥ 13-38-3 (82308) 
సనకః సనందనశ్చైవ తృతీయశ్చ సనాతనః।
జాతమాత్రాశ్చ తే సర్వే ప్రతిబుద్ధా ఇతి శ్రుతిః॥ 13-38-4 (82309) 
చతుర్థశ్చైవ తేషాం స భగవాన్యోగవిత్తమః।
సనత్కుమార ఇతి వై కథయంతి మహర్షయః॥ 13-38-5 (82310) 
హైరణ్యగర్భః స మునిర్వసిష్ఠః పంచమః స్మృతః।
షష్ఠః స్థాణుః స భగవానమేయాత్మా త్రిశూలధృత్॥ 13-38-6 (82311) 
తతోఽపరే సముత్పన్నాః పావకాదారుణే క్రతౌ।
మనసా స్వయంభువో హీమే మరీచిప్రముఖాస్తథా॥ 13-38-7 (82312) 
భుగుర్మరీచేరనుజో భృగోరప్యంగిరాస్తథా।
అనుజోంగిరసోఽథాత్రిః పులస్త్యోత్రేస్తథాఽనుజః॥ 13-38-8 (82313) 
పులస్త్యస్యానుజో విద్వాన్పులహో న మహాద్యుతిః।
పఠ్యంతే బ్రహ్మజా హ్యేతే విద్వద్బిరమితౌజసః॥ 13-38-9 (82314) 
సర్వమేతన్మహారాజ కుర్వన్నాదిగురుర్మహాన్।
ప్రభుర్విభురనంతశ్రీర్బ్రహ్మా లోకపితామహః॥ 13-38-10 (82315) 
మూర్తిమంతోఽమృతీభూతాస్తేజసాఽతితపోన్వితాః।
సనకప్రభృతయస్తత్ర యే చ ప్రాప్తాః పరం పదం। 
కృత్స్నం క్షయమనుప్రాప్య విముక్తా మూర్తిబంధనాత్॥  13-38-11 (82316) 
సనత్కుమారస్తు విభుర్యోగమాస్థాయ యోగవిత్।
త్రీఁల్లోకానచరచ్ఛశ్వదైర్యేణ పరేణ హి॥ 13-38-12 (82317) 
రుద్రశ్చాప్యష్టగుణితం యోగం ప్రాప్తో మహాయశాః।
సూక్ష్మమష్టగుణం రాజన్నితరే నృపసత్తమ॥ 13-38-13 (82318) 
మరీచిప్రముఖాస్తాత సర్వే సృష్ట్యర్థమేవ తే।
నియుక్తా రాజశార్దూల తేషాం సృష్టిం శృణుష్వ మే॥ 13-38-14 (82319) 
సప్త బ్రహ్మణ ఇత్యేతే పురాణే నిశ్చయం గతాః।
సర్వే వేదేషు చైవోక్తాః ఖిలేషు చ న సంశయః॥ 13-38-15 (82320) 
ఇతిహాసపురాణే చ శ్రుతిరేషా సనాతనీ।
బ్రాహ్మణా వరదానేతాన్ప్రాహుర్వేదాంతపారగాః॥ 13-38-16 (82321) 
ఏతేషాం పితరస్తాత పుత్రా ఇత్యనుచక్షతే।
గణాః సప్త మహారాజ మూర్తయోఽమూర్తయస్తథా॥ 13-38-17 (82322) 
పితృణాం చైవ రాజేంద్ర పుత్రా దేవా ఇతి శ్రుతిః।
దేవైర్వ్యాప్తా ఇమే లోకా ఇత్యేవమనుశుశ్రుమ॥ 13-38-18 (82323) 
కృష్ణద్వైపాయనాచ్చైవ దేవస్థానాత్తథైవ త।
దేవలాచ్చ నరశ్రేష్ఠ కాశ్యపాచ్చ మయా శ్రుతం॥ 13-38-19 (82324) 
గౌతమాదపి కౌండిన్యాద్బారద్వాజాత్తథైవ చ।
మార్కండేయాత్తథైవైతదృషేర్దేవమతాదపి॥ 13-38-20 (82325) 
పిత్రా చ మమ రాజేంద్ర శ్రాద్ధకాలే ప్రభాషితం।
పరం రహస్యం వేదాంతం ప్రియం హి పరమాత్మనః॥ 13-38-21 (82326) 
అతః పరం ప్రవక్ష్యామి యన్మాం పృచ్ఛసి భారతః।
తదిహైకమనోబుద్ధిః శృణుష్వావహితో నృప। 
స్వాయంభువస్య సంవాదం నారదస్య చ ధీమతః॥  13-38-22 (82327) 
సనత్కుమారో భగవాందివ్యం జజ్వాల తేజసా।
అంగుష్ఠమాత్రో భూత్వా వై విచచార మహాద్యుతిః॥ 13-38-23 (82328) 
స కదాచిన్మహాభాగో మేరుపృష్ఠం సమాగమత్।
నారదేన నరశ్రేష్ఠ మునినా బ్రహ్మవాదినా॥ 13-38-24 (82329) 
జిజ్ఞాసమానావన్యోన్యం సకాశే బ్రహ్మణస్తతః।
బ్రహ్మ భాగవతౌ తాత పరమార్థార్థచింతకౌ॥ 13-38-25 (82330) 
మతిమాన్మతిమచ్ఛ్రేష్ఠం బుద్ధిమాన్బుద్ధిమత్తరం।
క్షేత్రవిత్క్షేత్రవిచ్ఛ్రేష్ఠం జ్ఞానవిజ్జ్ఞానమత్తమం॥ 13-38-26 (82331) 
సనత్కుమారం తత్వజ్ఞం భగవంతమరిందమ।
లోకవిల్లోకవిచ్ఛ్రేష్ఠమాత్మవిచ్చాత్మవిత్తమం। 
సర్వవేదార్థకుశలం సర్వశాస్త్రవిశారదం॥  13-38-27 (82332) 
సాంఖ్యయోగం చ యో వేద పాణావామలకం యథా।
నారదోఽథ నరశ్రేష్ఠ తం పప్రచ్ఛ మహాద్యుతిః॥ 13-38-28 (82333) 
నారద ఉవాచ। 13-38-29x (6838) 
త్రయోవింశతితత్వస్య అవ్యక్తస్య మహామునే।
ప్రభవం చాప్యయం చైవ శ్రోతుమిచ్ఛామి తత్వతః॥ 13-38-29 (82334) 
అధ్యాత్మమధిభూతం చ అధిదైవం తథైవ చ।
కాలసంఖ్యాశ్చ సర్గం చ స్రష్టారం పురుషం ప్రభుం।  13-38-30 (82335) 
యం విస్వముపజీవంతి యేన సర్వమిదం తతం।
యం ప్రాప్య న నివర్తంతే తద్భవాన్వక్తుమర్హతి॥ 13-38-31 (82336) 
సనత్కుమార ఉవాచ। 13-38-32x (6839) 
యం విశ్వముపజీవంతి యమాహుః పురుషం పరం।
తం వై శృణు మహాబుద్ధే నారాయణమనామయం॥ 13-38-32 (82337) 
ఏష నారాయణో నామ యం విశ్వముపజీవతి।
ఏష స్రష్టా విధాతా చ భర్తా పాలయితా ప్రభుః॥ 13-38-33 (82338) 
ప్రాప్యైనం న నివర్తంతే యతయోఽధ్యాత్మచింతకాః।
ఏతావదేవ వక్తవ్యం మయా నారద పృచ్ఛతే॥ 13-38-34 (82339) 
పరం న వేద్మి తత్సర్గం యావాంశ్చాయం యథాప్యహం।
శ్రూయతామానుపూర్వ్యేణ న చ సర్గః ప్రయత్నతః॥ 13-38-35 (82340) 
యథా కాలపరీమాణం తత్వానామృషిసత్తమ।
అధ్యాత్మమధిభూతం చ అధిదైవం తథైవ చ। 
కాలసంఖ్యాం చ సర్గం చ సర్వమేవ మహామునే॥  13-38-36 (82341) 
తమసః కుర్వతః సర్గం తామసో హ్యభిధీయతే।
బ్రహ్మవిద్భిర్ద్విజైర్నిత్యం నిత్యమధ్యాత్మచింతకైః॥ 13-38-37 (82342) 
పర్యాయనామాన్యేతస్య కథయంతి మనీషిణః।
తాని తే సంప్రవక్ష్యామి తదిహైకమనాః శృణు॥ 13-38-38 (82343) 
మహార్ణవోఽర్ణవశ్చైవ సలిలం చ గుణాస్తథా।
వేదాస్తపాంసి యజ్ఞాశ్చ ధర్మాశ్చ భగవాన్విభుః। 
ప్రాణః సాంవర్తకోగ్నిశ్చ వ్యోమ కాలస్తథైవ చ॥  13-38-39 (82344) 
నామాన్యేతాని బ్రహ్మర్షే శరీరస్యేశ్వరస్య వై।
కీర్తితాని ద్విజశ్రేష్ఠ మయా శాస్త్రానుసారతః॥ 13-38-40 (82345) 
చతుర్యుగసహస్రాణి చతుర్యుగమరిందమ।
ప్రాహుః కల్పసహస్రం వై బ్రాహ్మణాస్తత్వదర్శినః॥ 13-38-41 (82346) 
దశకల్పసహస్రాణి అవ్యయస్య మహానిశా।
తథైవ దివసం ప్రాహుర్యోగాః సాంఖ్యాశ్చ తత్వతః॥ 13-38-42 (82347) 
నిశాసుప్తోథ భగవాన్క్షపాంతే ప్రత్యబుధ్యత।
పశ్చాద్బుద్ధ్వా ససర్జాపస్తాసు వీర్యమవాసృజత్॥ 13-38-43 (82348) 
తదండమభవద్ధైమం సహస్రాంశుసమప్రభం।
అహంకృత్వా తతస్తస్మిన్ససర్జ ప్రభురీశ్వరః॥ 13-38-44 (82349) 
హిరణ్యగర్భం విస్వాత్మా బ్రహ్మాణాం జలవన్మునిం।
భూతభవ్యభవిష్యస్య కర్తారమనఘం విభుం। 
మూర్తిమంతం మహాత్మానం విశ్వశభుం స్వయంభువం॥  13-38-45 (82350) 
అణిమా లఘిమా ప్రాప్తిరీశానో జ్యోతిషాం నరం।
చక్రే తిరోధాం భగవానేత్కృత్వా మహాయశాః॥ 13-38-46 (82351) 
ఏతస్యాపి నిశామాహుర్వేదవేదాంగపారగాః।
పంచకల్పసహస్రాణి అహరేతావదేవ చ॥ 13-38-47 (82352) 
స సర్గం కురుత బ్రహ్మా తామసశ్చానుపూర్వ్యశః।
సృజతేఽహం త్వహంకారం పరమేష్ఠినమవ్యయం॥ 13-38-48 (82353) 
అహంకారేణైవ లోకా వ్యాప్తాః సాహంకృతేన వై।
యేనావిష్టాని భూతాని మజ్జంత్యవ్యక్తసాగరే॥ 13-38-49 (82354) 
దేవర్షిదానవనరా యక్షగంధర్వకిన్నరాః।
ఉన్మజ్జంతి నిమజ్జంతి ఊర్ధ్వాధస్తిర్యగేవ చ॥ 13-38-50 (82355) 
ఏతస్యాపి నిశామాహుస్తృతీయామథ కుర్వతః।
త్రీణి కల్పసహస్రాణి అహరేతావదేవ తు॥ 13-38-51 (82356) 
అహంకారస్తు సృజతి మహాభూతాని పంచ వై।
పృథివీ వాయురాకాశమాపో జ్యోతిశ్చ పంచమం॥ 13-38-52 (82357) 
ఏతేషాం గుణతత్వాని పంచ ప్రాహుర్ద్విజాతయః।
శబ్దే స్పర్శే చ రూపే చ రసే గంధే తథైవ చ॥ 13-38-53 (82358) 
గుణేష్వేతేష్వభిరతాః పంకలగ్నా ఇవ ద్విపాః।
నోత్తిష్ఠంత్యవశీభూతాః సక్తా అవ్యక్తసాగరే॥ 13-38-54 (82359) 
ఏతేషామిహ వై సర్వం చతుర్థమిహ కుర్వతః।
చతుర్యుగసహస్రే వై అహోరాత్రాస్తథైవ చ॥ 13-38-55 (82360) 
అనంత ఇతి విఖ్యాతః పంచమః సర్గ ఉచ్యతే।
ఇంద్రియాణి దశైకం చ యథాశ్రుతినిదర్శనాత్॥ 13-38-56 (82361) 
మనః సర్వమిదం తాత విశ్వం సర్వమిదం జగత్।
న తథాన్యాని భూతాని బలవంతి యథా మనః॥ 13-38-57 (82362) 
ఏతస్యాపి హ వై సర్గం షష్ఠమాహుర్ద్విజాతయః।
అహః కల్పసహస్రం వై రాత్రిరేతావతీ తథా॥ 13-38-58 (82363) 
ఊర్ధ్వస్రోతస్తు వై సర్గం సప్తమం బ్రహ్మణో విదుః।
అష్టమం చాప్యధఃస్రోతస్తిర్యక్తు నవమః స్మృతః॥ 13-38-59 (82364) 
ఏతాని నవ సర్గాణి తత్వాని చ మహామునే।
చతుర్వింశతితత్వాని తత్వసంఖ్యాని తేఽనఘ॥ 13-38-60 (82365) 
సర్వస్య ప్రభవః పూర్వముక్తో నారాయణః ప్రభుః।
అవ్యయః ప్రభవశ్చైవ అవ్యక్తస్య మహామునే। 
ప్రవక్ష్యాంయపరం తత్వం యస్య యస్యేశ్వరశ్చ యః॥  13-38-61 (82366) 
అధ్యాత్మమధిభూతం చ అధిదైవం తథైవ చ।
యథాశ్రుతం యథాదృష్టం తత్వతో వై నిబోధ మే॥' ॥  13-38-62 (82367) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టత్రింశోఽధ్యాయః॥ 38 ॥





అనుశాసనపర్వ - అధ్యాయ 039

॥ శ్రీః ॥

13.39. అధ్యాయః 039 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

సనత్కుమారేణ నారదంప్రతి ప్రలయప్రకారాదికథనం॥ 1 ॥ తథా భూతాదినిరూపణం॥ 2 ॥

Mahabharata - Anushaasana Parva - Chapter Text

<a id="anuzAsana-13-39-1x"
name="anuzAsana-13-39-1x">`సనత్కుమార ఉవాచ।

అధఃస్రోతసి సర్గే చ తిర్యక్స్రోతసి చైవ హి।
ఏతాభ్యామీశ్వరం వింద్యాదూర్ధ్వస్రోతస్తథైవ చ॥ 13-39-1 (82368) 
కర్మేంద్రియాణాం పంచానామీశ్వరో బుద్ధిగోచరః।
బుద్ధీంద్రియాణామపి తు ఈశ్వరో మన ఉచ్యతే॥ 13-39-2 (82369) 
మనసః పంచభూతాని సగుణాన్యాహురీశ్వరం।
భూతానామీశ్వరం విద్యాద్బ్రహ్మాణం పరమేష్ఠినం॥ 13-39-3 (82370) 
భవాన్హి కుశలశ్చైవ ధర్మేష్వేషు పరేషు వై।
కాలాగ్నిరహ్నః కల్పాంతే జగద్దహతి చాంశుభిః॥ 13-39-4 (82371) 
తతః సర్వాణి భూతాని స్థావరాణి చరాణి చ।
మహాభూతాని దగ్ధాని స్వాం యోనిం గమితాని వై॥ 13-39-5 (82372) 
కూర్మపృష్ఠనిభా భూమిర్నిర్దగ్ధకుశకంటకా।
నిర్వృక్షా నిస్తృణా చైవ దగ్ధా కాలాగ్నినా తదా॥ 13-39-6 (82373) 
జగత్ప్రలీనం జగతి జగచ్చాపి ప్రలీయతే।
నష్టిగంధా తదా సూక్ష్మా జలమేవాభవత్తదా॥ 13-39-7 (82374) 
తతో మయూఖజాలేన సూర్యస్త్వాపీయతే జలం।
రసాత్మా లీయతే చార్కే తథా బ్రాహ్మణసత్తమ॥ 13-39-8 (82375) 
అంతరిక్షగతాన్భూతాన్ప్రదహత్యనలస్తదా।
అగ్నిభూతం తదా వ్యోమ భవతీత్యభిచక్షతే॥ 13-39-9 (82376) 
తం తథా విస్ఫురద్వహ్నిం వాయుర్జరయతే మహాన్।
మహతా బలవేగేన ఆదత్తే తం హి భానుమాన్॥ 13-39-10 (82377) 
వాయోరపి గుణం స్పర్శమాకాశం గ్రసతే యదా।
ప్రశాంయతి తదా వాయుః ఖం తు తిష్ఠతి నానదత్॥ 13-39-11 (82378) 
తస్య తం నినదం శబ్దమాదత్తే వై మనస్తదా।
స శబ్దగుణహీనాత్మా తిష్ఠతే మూర్తిమాంస్తు వై॥ 13-39-12 (82379) 
భుంక్తే చ స తదా వ్యోమ మనస్తాత దిగాత్మకం।
వ్యోమాత్మని వినష్టే తు సంకల్పాత్మా వివర్ధతే॥ 13-39-13 (82380) 
సంకల్పాత్మానమాదత్తే చిత్తం వై స్వేన తేజసా।
చిత్తం గ్రసత్యహంకారస్తదా వై మునిసత్తమ॥ 13-39-14 (82381) 
వినష్టే చ తదా చిత్తే అహంకారోఽభవన్మహాన్।
అహంకారం తదాదత్తే మహాన్బ్రహ్మా ప్రజాపతిః॥ 13-39-15 (82382) 
అభిమానే వినష్టే తు మహాన్బ్రహ్మా విరాజతే।
తం తదా త్రిషు లోకేషు మూర్తిష్వేవాగ్రమూర్తిజం॥ 13-39-16 (82383) 
యేన విశ్వమిదం కృత్స్నం నిర్మితం వై గుణార్థినా।
మూర్తం జలేచరమపి వ్యవసాయగుణాత్మకం। 
గ్రసిష్ణుర్భగవాన్బ్రహ్మా వ్యక్తావ్యక్తమసంశయం॥  13-39-17 (82384) 
ఏషోఽవ్యయస్య ప్రలయో మయా తే పరికీర్తితః।
అధ్యాత్మమధిభూతం చ అధిదైవం చ శ్రూయతాం॥ 13-39-18 (82385) 
ఆకాశం ప్రథమం భూతం శ్రోత్రమధ్యాత్మం శబ్దోధిభూతం దిశోధిదైవతం॥  13-39-19 (82386) 
వాయుర్ద్వితీయం భూతం త్వగధ్యాత్మం స్పర్శోధిభూతం విద్యుదధిదైవతం స్యాత్॥  13-39-20 (82387) 
జ్యోతిస్తృతీయం భూతం చక్షురధ్యాత్మం రూపమధిభూతం సూర్యోధిదైవతం స్యాత్॥  13-39-21 (82388) 
ఆపశ్చతుర్థం భూతం జిహ్వాధ్యాత్మం రసోధిభూతం వరుణోధిదైవతం స్యాత్॥  13-39-22 (82389) 
పృథివీ పంచమం భూతం ధ్రాణమధ్యాత్మం గంధోధిభూతం వాయురధిదైవతం స్యాత్॥  13-39-23 (82390) 
పాంచభౌతికమేతచ్చతుష్టయం వర్ణితం। అత ఊర్ధ్వమింద్రియమనువర్ణయిష్యామః॥  13-39-24 (82391) 
పాదావధ్యాత్మం గంతవ్యమధిభూతం విష్ణురధిదైవతం స్యాత్॥  13-39-25 (82392) 
హస్తావధ్యాత్మం కర్తవ్యమధిభూతమింద్రోఽధిదైవతం స్యాత్॥  13-39-26 (82393) 
పాయురధ్యాత్మం విసర్గోఽధిభూతం మిత్రోఽధిదైవతం స్యాత్॥  13-39-27 (82394) 
ఉపస్థోఽధ్యాత్మమానందోఽధిభూతం ప్రజాపతిరవధిదైవతం స్యాత్।  13-39-28 (82395) 
వాగధ్యాత్మం వక్తవ్యమధిభూతమగ్నిరధిదైవతం స్యాత్॥  13-39-29 (82396) 
మనోఽధ్యాత్మం మంతవ్యమధిభూతం చంద్రమా అధిదైవతం స్యాత్॥  13-39-30 (82397) 
అహంకారోఽధ్యాత్మమభిమానోఽధిభూతం విరించోఽధిదైవతం స్యాత్।  13-39-31 (82398) 
బుద్ధిరధ్యాత్మం వ్యవసాయోఽధిభూతం బ్రహ్మాధిదైవతం స్యాత్॥  13-39-32 (82399) 
ఏవమవ్యక్తో భగవాన్సకృత్కృత్స్నాన్కురుతే సంహరతే చ। కస్మాత్క్రీడార్థం॥  13-39-33 (82400) 
యథాఽఽదిత్యోంఽశుజాలం క్షిపతి సంహరతే చ ఏవమవ్యక్తో గుణాన్సృజతి సంహరతే చ॥  13-39-34 (82401) 
యథాఽర్ణవాదూర్మిమాలానిచ యశ్చోర్ధ్వముత్తిష్ఠతే సంహరతే చ।
యథా చాంతరిక్షాదభ్రమాకాశముత్తిష్ఠతి స్తనితగర్జితోన్మిశ్రం తద్వత్తత్రైవ ప్రాణశత్। 
ఏవమవ్యక్తో గుణాన్సృజతి సంహరతి చ॥  13-39-35 (82402) 
యథా కూర్మోఽంగాని కామాత్ప్రసారయతే పునశ్చ ప్రవేశయతి ఏవమవ్యక్తో భగవాన్లోకాన్ప్రకాశయతి ప్రవేశయతే చ॥  13-39-36 (82403) 
ఏవం చేతనశ్చ భగవాన్పంచవింశః శుచిస్తేనాధిష్ఠితా ప్రకృతిశ్చేతయతి నిత్యం సహధర్మా చ। భగవతోఽవ్యక్తస్య క్రియావతోక్రియావతశ్చ ప్రకృతిః క్రియావానజరామరః క్షేత్రజ్ఞో నారాయణాఖ్యః పురుషః॥  13-39-37 (82404) 
భీష్మ ఉవాచ। 13-39-38x (6840) 
ఇత్యేతన్నారదాయోక్తం కుమారేణ చ ధీమతా।
ఏతచ్ఛ్రుత్వా ద్విజో రాజన్సర్వయజ్ఞఫలం లభేత్॥' ॥  13-39-38 (82405) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనచత్వారింశోఽధ్యాయః॥ 39 ॥





అనుశాసనపర్వ - అధ్యాయ 040

॥ శ్రీః ॥

13.40. అధ్యాయః 040 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

బ్రహ్మణా దేవాన్ప్రతి నారాయణమహిమప్రతిపాదకగరుడకశ్యపసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-40-1x"
name="anuzAsana-13-40-1x">`యుధిష్ఠర ఉవాచ।

ఆత్మన్యగ్నౌ సమాధ్నాయ య ఏతే కురునందన।
ద్విజాతయో వ్రతోపేతా జపయజ్ఞపరాయణాః॥ 13-40-1 (82406) 
యజంత్యారంభయజ్ఞైశ్చ మానసం యజ్ఞమాస్థితాః।
అగ్నిభ్యశ్చ పరం నాస్తి యేషామేషోఽవ్యవస్థితః॥ 13-40-2 (82407) 
తేషాం గతిర్మహాప్రాజ్ఞ కీదృశీ కింపరాశ్చ తే।
ఏతదిచ్ఛామి తత్వేన త్వత్తః శ్రోతుం పితామహ॥ 13-40-3 (82408) 
భీష్మ ఉవాచ। 13-40-4x (6841) 
అత్ర తే వర్తయిష్యామి ఇతిహాసం పురాతనం।
వైకుంఠస్య చ సంవాదం సుపర్ణస్య చ భారత॥ 13-40-4 (82409) 
అమృతస్య సముత్పత్తౌ దేవానామసురైః సహ।
షష్టివర్షసహస్రాణి దైవాసురమవర్తత।  13-40-5 (82410) 
తత్ర దేవాస్తు దైతేయైర్వధ్యంతే భృశదారుణైః।
త్రాతారం నాధిగచ్ఛంతి వధ్యమానా మహాసురైః॥ 13-40-6 (82411) 
ఆర్తాస్తే దేవదేవేశం ప్రపన్నాః శరణైషిణః।
పితామహం మహాప్రాజ్ఞం వధ్యమానాః సురేతరైః॥ 13-40-7 (82412) 
తా దృష్ట్వా దేవతా బ్రహ్మా సంభ్రాంతేంద్రియమానసః।
వైకుంఠం శరణం దేవం ప్రతిపేదే చ తైః సహ॥ 13-40-8 (82413) 
తతః స దేవైః సహితః పద్మయోనిర్నరేశ్వర।
తుష్టావ ప్రాంజలిర్భూత్వా నారాయణమనామయం॥ 13-40-9 (82414) 
త్వద్రూపచింతనాన్నాంనాం స్మరణాదర్చనాదపి।
తపోయోగాదిభిశ్చైవ శ్రేయో యాంతి మనీషిణః॥ 13-40-10 (82415) 
భక్తవత్సల పద్మాక్ష పరమేశ్వర పాపహన్।
పరమాత్మాఽవికారాద్య నారాయణ నమోంస్తు తే॥ 13-40-11 (82416) 
నమస్తే సర్వలోకాదే సర్వాత్మామితవిక్రమ।
సర్వభూతభవిష్యేశ సర్వభూతమహేశ్వర  13-40-12 (82417) 
దేవానామపి దేవస్త్వం సర్వవిద్యాపరాయణః।
జగద్వీజసమాహార జగతః పరమో హ్యసి॥ 13-40-13 (82418) 
త్రాయస్వ దేవతా వీర దానవాద్యైః సుపీడితాః।
లోకాంశ్చ లోకపాలాంశ్చ ఋషీంశ్చ జయతాంవర॥ 13-40-14 (82419) 
వేదాః సాంగోపనిషదః సరహస్యాః ససంగ్రహాః।
సోంకారాః సవషట్కారాః ప్రాహుస్త్వాం యజ్ఞముత్తమం॥ 13-40-15 (82420) 
పవిత్రాణాం పవిత్రం చ మంగలానాం చ మంగలం।
తపస్వినాం తపశ్చైవ దైవతం దేవతాస్వపి॥ 13-40-16 (82421) 
ఏవమాదిపురస్కారైర్ఋక్సామయజుషాం గణైః।
వైకుంఠం తుష్టువుర్దేవాః సర్వే బ్రహ్మర్షిభిః సహ॥ 13-40-17 (82422) 
తతోఽంతరిక్షే వాగాసీన్మేఘగంభీరనిస్వనా।
జేష్యధ్వం దానవాన్యూయం మయైవ సహ సంగరే॥ 13-40-18 (82423) 
తతో దేవగణానాం చ దానవానాం చ యుధ్యతాం।
ప్రాదురాసీన్మహాతేజాః శార్ంగచక్రగదాధరః॥ 13-40-19 (82424) 
సుపర్ణపృష్ఠమాస్థాయ తేజసా ప్రదహన్నివ।
వ్యధమద్దానవాన్సర్వాన్బాహుద్రవిణతేజసా॥ 13-40-20 (82425) 
తం సమాసాద్య సమరే దైత్యదానవపుంగవాః।
వ్యనశ్యంత మహారాజ పతంగా ఇవ పావకం॥ 13-40-21 (82426) 
స విజిత్యాసురాన్సర్వాందానవాంశ్చ మహామతిః।
పశ్యతామేవ దేవానాం తత్రైవాంతరధీయత॥ 13-40-22 (82427) 
తం దృష్ట్వాంతర్హితం దేవా విష్ణుం దేవామితద్యుతిం।
విస్మయోత్ఫుల్లనయనా బ్రహ్మాణమిదమబ్రువన్॥ 13-40-23 (82428) 
భగవన్సర్వలోకేశ సర్వలోకపితామహ।
ఇదమత్యద్భుతం వృత్తం తన్నః శంసితుమర్హసి॥ 13-40-24 (82429) 
దైవాసురేఽస్మిన్సంగ్రామే త్రాతా యేన వయం విభో।
ఏతద్విజ్ఞాతుమిచ్ఛామః కుతోసౌ కశ్చ తత్వతః॥ 13-40-25 (82430) 
కోఽయమస్మాన్పరిత్రాయ తూష్ణీమేవ యథాగతం।
ప్రతిప్రయాతో దివ్యాత్మా తం నః శంసితుమర్హసి॥ 13-40-26 (82431) 
ఏవముక్తః సురైః సర్వైర్వచనం వచనార్థవిత్।
ఉవాచ పద్మనాభస్య పూర్వరూపం ప్రతి ప్రభో॥ 13-40-27 (82432) 
బ్రహ్మోవాచ। 13-40-28x (6842) 
న హ్యేనం వేద తత్వేన భువనం భువనేశ్వరం।
సంఖ్యాతుం నైవ చాత్మానం నిర్గుణం గుణినాం వరం॥ 13-40-28 (82433) 
అత్ర తే వర్తయిష్యామి ఇతిహాసం పురాతనం।
సుపర్ణస్య చ సంవాదమృషీణాం చాపి దేవతాః॥ 13-40-29 (82434) 
పురా బ్రహ్మర్షయశ్చైవ సిద్దాశ్చ భువనేశ్వరం।
ఆశ్రిత్య హిమవత్పృష్ఠే చక్రిరే వివిధాః కథాః॥ 13-40-30 (82435) 
తేషాం కథయతాం తత్ర కథాంతే పతతాం వరః।
ప్రాదురాసీన్మహాతేజా వాహశ్చక్రగదాభృతః॥ 13-40-31 (82436) 
స తానృషీన్సమాసాద్య వినయావనతాననః।
అవతీర్య మహావీర్యస్తానృషీనభిజగ్మివాన్॥ 13-40-32 (82437) 
అభ్యర్చితః స ఋషిభిః స్వాగతేన మహాబలః।
ఉపావిశత తేజస్వీ భూమౌ వేగవతాం వరః॥ 13-40-33 (82438) 
తమాసీనం మహాత్మానం వైనతేయం మహాద్యుతిం।
ఋషయః పరిపప్రచ్ఛుర్మహాత్మానస్తపస్వినః॥ 13-40-34 (82439) 
కౌతూహలం వైనతేయ పరం నో హృది వర్తతే।
తస్య నాన్యోస్తి వక్తేహ త్వామృతే పన్నగాశన॥ 13-40-35 (82440) 
తదాఖ్యాతమిహేచ్ఛామో భవతా ప్రశ్నముత్తమం।
ఏవముక్తః ప్రత్యువాచ ప్రాంజలిర్వినతాసుతః॥ 13-40-36 (82441) 
ధన్యోస్ంయనుగృహీతోస్మి యన్మాం బ్రహ్మర్షిసత్తమాః।
ప్రష్టవ్యం ప్రష్టుమిచ్ఛంతి ప్రీతిమంతోఽనసూయకాః॥ 13-40-37 (82442) 
కిం మయా బ్రూత వక్తవ్యం కార్యం చ వదతాం వరాః।
యూయం హి మాం యథాయుక్తం సర్వం వై ప్రష్టుమర్హథ॥ 13-40-38 (82443) 
నమస్కృత్వా హ్యనంతాయ తతస్త ఋషిసత్తమాః।
ప్రష్టుం ప్రచక్రముస్తత్ర వైనతేయం మహాబలం॥ 13-40-39 (82444) 
దేవదేవం మహాత్మానం నారాయణమనామయం।
భవానుపాస్తే వరదం కుతోఽసౌ కశ్చ తత్వతః॥ 13-40-40 (82445) 
ప్రకృతిర్వికృతిర్వాఽస్య కీదృశీ క్వను సంస్థితిః।
ఏతద్భవంతం పృచ్ఛామో దేవోఽయం క్వ కృతాలయః॥ 13-40-41 (82446) 
ఏథ భక్తప్రియో దేవః ప్రియభక్తస్తథైవ చ।
త్వం ప్రియశ్చాస్య భక్తశ్చ నాన్యః కాశ్యప విద్యతే॥ 13-40-42 (82447) 
ముష్ణన్నివ మనశ్చక్షూంష్యవిభావ్యతనుర్విభుః।
అనాదిమధ్యనిధనో న విద్మైనం కుతో హ్యసౌ॥ 13-40-43 (82448) 
వేదేష్వపి చ విశ్వాత్మా గీయతే న చ విద్మహే।
తత్వతస్తత్వభూతాత్మా విభుర్నిత్యః సనాతనః॥ 13-40-44 (82449) 
పృథివీ వాయురాకాశమాపో జ్యోతిశ్చ పంచమం।
గుణాశ్చైషాం యథాసంఖ్యం భావాభావౌ తథైవ చ॥ 13-40-45 (82450) 
తమః సత్వం రజశ్చైవ భావాశ్చైవ తదాత్మకాః।
మనో బుద్ధిశ్చ తేజశ్చ బుద్ధిగంయాని తత్వతః। 
జాయంతే తాత తస్మాద్ధి తిష్ఠతే తేష్వసౌ విభుః॥  13-40-46 (82451) 
సంచింత్య బహుధా బుద్ధ్యా నాధ్యవస్యామహే పరం।
తస్య దేవస్య తత్వేన తన్నః శంస యథాతథం॥ 13-40-47 (82452) 
ఏతమేవ పరం ప్రశ్నం కౌతూహలసమన్వితాః।
ఏవం భవంతం పృచ్ఛామస్తన్నః శంసితుమర్హసి॥ 13-40-48 (82453) 
సుపర్ణ ఉవాచ। 13-40-49x (6843) 
స్థూలతో యస్తు భగవాంస్తేనైవ స్వేన హేతునా।
త్రైలోక్యస్య తు రక్షార్థం దృశ్యతే రూపమాస్థితః॥ 13-40-49 (82454) 
మయా తు మహదాశ్చర్యం పురా దృష్టం సనాతనే।
దేవే శ్రీవత్సనిలయే తచ్ఛృణుధ్వమశేషతః॥ 13-40-50 (82455) 
న స్మ శక్యో మయా వేత్తుం న భవద్భిః కథంచన।
యథా మాం ప్రాహ భగవాంస్తథా తచ్ఛ్రుయతాం మమ॥ 13-40-51 (82456) 
మయాఽమృతం దేవతానాం మిషతామృషిసత్తమాః।
హృతం విపాట్య తం యంత్రం విద్రావ్యామృతరక్షిణః॥ 13-40-52 (82457) 
దేవతా విముఖీకృత్య సేంద్రాః సమరుతో మృధే।
ఉన్మథ్యాశు గిరీంశ్చైవ విక్షోభ్య చ మహోదధిం॥ 13-40-53 (82458) 
తం దృష్ట్వా మమ విక్రాంతం వాగువాచాశరీరిణీ।
ప్రీతోస్మి తే వైనతేయ కర్మణాఽనేన సువ్రత। 
అవృథా తేఽస్తు మద్వాక్యం బ్రూహి కిం కరవాణి తే॥  13-40-54 (82459) 
తామేవంవాదినీం వాచమహం ప్రత్యుక్తవాంస్తదా।
జ్ఞాతుమిచ్ఛామి కస్త్వం హి తతో మే దాస్యసే వరం। 
ప్రకృతిర్వికృతిర్వా త్వం దేవో వా దానవోపి వా॥  13-40-55 (82460) 
తతో జలదగంభీరం ప్రహస్య వదతాంవరః।
ఉంవాచ వరదః ప్రీతః కాలే త్వం మాఽభివేత్స్యసి॥ 13-40-56 (82461) 
వాహనం భవ మే సాధో వరం దద్మి తవోత్తమం।
న తే వీర్యేణ సదృశః కశ్చిల్లోకే భవిష్యతి॥ 13-40-57 (82462) 
పతంగ పతతాంశ్రేష్ఠ న దేవో నాపి దానవః।
మత్సఖిత్వమనుప్రాప్తో దుర్ధర్షశ్చ భవిష్యసి॥ 13-40-58 (82463) 
తమబ్రవం దేవదేవం మామేవంవాదినం పరం।
ప్రయతః ప్రాంజలిర్భూత్వా ప్రణంయ శిరసా విభుం॥ 13-40-59 (82464) 
ఏవమేతన్మహాబాహో సర్వమేతద్భవిష్యతి।
వాహనం తే భవిష్యామి యథా వదతి మాం భవాన్॥ 13-40-60 (82465) 
మమ చాపి మహాబుద్ధే నిశ్చయం శ్రూయతామితి।
ధ్వజస్తేఽహం భవిష్యామి రథస్థస్య న సంశయః॥ 13-40-61 (82466) 
తథాస్త్వితి స మాముక్త్వా భూయః ప్రాహ మహామనాః।
న తే గతివిఘాతోఽద్య భవిష్యత్యమృతం వినా॥ 13-40-62 (82467) 
ఏవం కృత్వా తు సమయం దేవదేవః సనాతనః।
మాముక్త్వా సాధయస్వేతి యథాఽభిప్రాయతో గతః॥ 13-40-63 (82468) 
తతోఽహం కృతసంవాదో యేన కేనాపి సత్తమాః।
కౌతూహలసమావిష్టః పితరం కశ్యపం గతః॥ 13-40-64 (82469) 
సోహం పితరమాసాద్య ప్రణిపత్యాభివాద్య చ।
సర్వమేతద్యథాతథ్యముక్తవాన్పితురంతికే॥ 13-40-65 (82470) 
శ్రుత్వా తు భగవాన్మహ్యం ధ్యానమేవాన్వపద్యత।
స ముహూర్తమివ ధ్యాత్వా మామాహ వదతాం వరః॥ 13-40-66 (82471) 
ధన్యోస్యనుగృహీతశ్చ యత్త్వం తేన మహాత్మనా।
సంవాదం కృతవాంస్తాత గుహ్యేన పరమాత్మనా॥ 13-40-67 (82472) 
స్థూలదృశ్యః స భగవాంస్తేన తేనైవ హేతునా।
దృశ్యతేఽవ్యక్తరూపస్థః ప్రధానప్రభవాప్యయః॥ 13-40-68 (82473) 
మయా హి స మహాతేజా నాన్యయోగసమాధినా।
తపసోగ్రేణ తేజస్వీ తోషితస్తపసాంనిధిః॥ 13-40-69 (82474) 
తతో మే దర్శయామాస తోషయన్నివ పుత్రక।
శ్వేతపీతారుణనిభః కద్రూకపిలపింగలః॥ 13-40-70 (82475) 
రక్తనీలాసితనిభః సహస్రోదరపాణిమాన్।
ద్విసాహస్రమహావక్త్ర ఏకాక్షః శతలోచనః॥ 13-40-71 (82476) 
అనిష్పందా నిరాహారాః సమానాః సూర్యతేజసా।
తముపాసంతి పరమం గుహ్యమక్షరమవ్యయం॥ 13-40-72 (82477) 
సమాసాద్య తు తం విశ్వమహం మూర్ధ్నా ప్రణంయ చ।
ఋగ్యజుఃసామభిః స్తుత్వా శరణ్యం శరణం గతః॥ 13-40-73 (82478) 
మహామేఘౌఘధీరేణ స్వరేణ జయతాంవరః।
ఆభాష్య పుత్రపుత్రేతి ఇదమాహ ధృతం వచః॥ 13-40-74 (82479) 
త్వయాఽభ్యుదయకామేన తపశ్చీర్ణం మహామునే।
అముక్తస్త్వం సమాసంగైరవిముక్తోఽద్య పశ్యసి॥ 13-40-75 (82480) 
యదా సంగైర్విముక్తశ్చ గతమోహో గతస్పృహః।
భవిష్యసి సదా బ్రహ్మ మామనుధ్యాస్యసే ద్విజ॥ 13-40-76 (82481) 
ఐకాంతికీం మతిం కృత్వా మద్భక్తో మత్పరాయణః।
జ్ఞాస్యసే మాం తతో బ్రహ్మన్వీతమోహశ్చ తత్వతః॥ 13-40-77 (82482) 
తేన త్వం కృతసంవాదః స్వతః సర్వహితైషిణా।
విశ్వరూపేణ దేవేన పురుషేణ మహాత్మనా। 
తమేవారాధయ క్షిప్రం తమారాధ్య న సీదసి॥  13-40-78 (82483) 
సోహమేవం భగవతా పిత్రా బ్రహ్మర్షిసత్తమాః।
అనునీతో యథాన్యాయం స్వమేవ భవనం గతః॥' ॥  13-40-79 (82484) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చత్వారింశోఽధ్యాయః॥ 40 ॥





అనుశాసనపర్వ - అధ్యాయ 041

॥ శ్రీః ॥

13.41. అధ్యాయః 041 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

బ్రహ్మణా దేవాన్ప్రతి గరుడస్య బదరీనారాయణానుగమనాదిప్రతిపాదకగరుడమునిగణసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-41-1x"
name="anuzAsana-13-41-1x">`సుపర్ణ ఉవాచ।

సోఽహమామంత్ర్య పితరం తద్భావగతమానసః।
స్వమేవాలయమాసాద్య తమేవార్థమచింతయం॥ 13-41-1 (82485) 
తద్భావగతభావాత్మా తద్భూతగతమానసః।
గోవిందం చింతయన్నాసే శాశ్వతం పరమవ్యయం॥ 13-41-2 (82486) 
ధృతం బభూవ హృదయం నారాయణదిదృక్షయా।
సోహం వేగం సమాస్థాయ మనోమారుతవేగవాన్। 
రంయాం విశాలాం బదరీం గతో నారాయణాశ్రమం॥  13-41-3 (82487) 
తతస్తత్ర హరిం జగతః ప్రభవం విభుం।
గోవిందం పుండరీకాక్షం ప్రణతః శిరసా హరిం। 
ఋగ్యజుస్సామభిశ్చైనం తుష్టావ పరయా ముదా॥  13-41-4 (82488) 
అథాపశ్యం సువిపులమశ్వత్థం దేవసంశ్రయం॥  13-41-5 (82489) 
చతుర్ద్విగుణపీనాంసః శంకచక్రగదాధరః।
ప్రాదుర్బభూవ పురుషః పీతవాసాః సనాతనః। 
మధ్యాహ్నార్కప్రతీకాశస్తేజసా భాసయందిశః॥  13-41-6 (82490) 
సంస్తుతః సంవిదం కృత్వా వ్రజేతి శ్రేయసే రతః।
ప్రాగుదీచీం దిశం దేవః ప్రతస్థే పురుషోత్తమః। 
దిశశ్చ విదిశశ్చైవ భాసయన్స్వేన తేజసా॥  13-41-7 (82491) 
తమహం పురుషం దివ్యం వ్రజంతమమితౌజసం।
అనువవ్రాజ వేగేన శనైర్గచ్ఛంతమవ్యయం॥ 13-41-8 (82492) 
యోజనానాం సహస్రాణి షష్టిమష్టౌ తథా శతం।
తథా శతసహస్రం చ శతం ద్విగుణమేవ చ॥ 13-41-9 (82493) 
స గత్వా దీర్గమధ్వానమపశ్యమహమద్భుతం।
మహాంతం పావకం దీప్తమర్చిష్మంతమనింధనం॥ 13-41-10 (82494) 
శతయోజనవిస్తీర్ణం తస్మాద్ద్విగుణమాయతం।
వివేశ స మహాయోగీ పావకం పావకద్యుతిః॥ 13-41-11 (82495) 
తత్ర శంభుస్తపస్తేపే మహాదేవః సహోమయా।
స తేన సంవిదం కృత్వా పావకం సమతిక్రమత్॥ 13-41-12 (82496) 
శ్రమాభిభూతేన మయా కథంచిదనుగంయతే॥  13-41-13 (82497) 
గత్వా స దీర్ఘమధ్వానం భాస్కరేణావభాసితం।
అభాస్కరమమర్యాదం వివేశ సుమహత్తమః॥ 13-41-14 (82498) 
అథ దృష్టిః ప్రతిహతా మమ తత్ర బభూవ హ।
యథాస్వభావం భూతాత్మా వివేశ స మహాద్యుతిః॥ 13-41-15 (82499) 
తతోఽహమభవం మూఢో జడాంధబధిరోపమః।
దిశశ్చ విదిశశ్చైవ న విజజ్ఞే తమోవృతః॥ 13-41-16 (82500) 
అవిజానన్నహం కించిత్తస్మింస్తమసి సంవృతే।
ససంభ్రాంతేన మనసా వ్యథాం పరమికాం గతః॥ 13-41-17 (82501) 
సోఽహం ప్రపన్నః శరణం దేవదేవం సనాతనం।
ప్రాంచలిర్మనసా భూత్వా వాక్యమేతత్తదోక్తవాన్॥ 13-41-18 (82502) 
భగవన్భూతభవ్యేశ భవద్భూతకృదవ్యయ।
శరణం సంప్రపన్నం మాం త్రాతుమర్హస్యరిందమ॥ 13-41-19 (82503) 
అహం తు తత్త్వజిజ్ఞాసుః కోసి కస్యాసి కుత్ర వా।
సంప్రాప్తః పదవీం దేవ స మాం సంత్రాతుమర్హసి॥ 13-41-20 (82504) 
ఆవిర్భూతః పురాణాత్మా మామేహీతి సనాతనః।
తతోపరాంతతో దేవో విశ్వస్య గతిరాత్మవాన్। 
మోహయామాస మాం తత్ర దుర్విభావ్యవపుర్విభుః॥  13-41-21 (82505) 
స్వభావమాత్మనస్తత్ర దర్శయన్స్వయమాత్మనా।
శ్రమం మే జనయామాస భయం చాభయదః ప్రభుః॥ 13-41-22 (82506) 
ఖిన్న ఇత్యేవ మాం మత్వా భగవానవ్యయోఽచ్యుతః।
శబ్దేనాశ్వాసయామాస జగాహే చ తమో మహత్॥ 13-41-23 (82507) 
అహం తమేవానుగతః శ్రమాలసపదశ్చరన్।
మనసా దేవదేవేశం ధ్యాతుం సముపచక్రమే॥ 13-41-24 (82508) 
తథాగతం తు మాం జ్ఞాత్వా భగవానమితద్యుతిః।
తమః ప్రణాశయామాస మమానుగ్రహకాంక్షయా॥ 13-41-25 (82509) 
తతః ప్రనష్టే తమసి తమహం దీప్తతేజసం।
అపశ్యం తేజసా వ్యాప్తం మధ్యాహ్న ఇవ భాస్కరం॥ 13-41-26 (82510) 
స్వయంప్రభాంశ్చ పురుషాన్స్త్రియశ్చ పరమాద్భుతాః।
అపశ్యమహమవ్యగ్రస్తస్మిందేశే సహస్రశః॥ 13-41-27 (82511) 
న తత్ర ద్యోతతే సూర్యో నక్షత్రాణి తథైవ చ।
న తత్ర చంద్రమా భాతి న వాయుర్వాతి పాంసులః॥ 13-41-28 (82512) 
తత్ర తూర్యాణ్యనేకాని గీతాని మధురాణి చ।
అదృశ్యాని మనోజ్ఞాని శ్రూయంతే సర్వతోదిశం॥ 13-41-29 (82513) 
స్రవంతి వైడూర్యలతాః పద్మోత్పలఝషాకులాః।
ముక్తాసికతవప్రాశ్చ సరితో నిర్మలోదకాః॥ 13-41-30 (82514) 
అగతిస్తత్ర దేవానామసురాణాం తథైవ చ।
గంధర్వనాగయక్షాణాం రాక్షసానాం తథైవ చ॥ 13-41-31 (82515) 
స్వయంప్రభాస్తత్ర నరా దృశ్యంతేఽద్భుతదర్శనాః।
యేషాం న దేవతాస్తుల్యాః ప్రభాభిర్భావితాత్మనాం॥ 13-41-32 (82516) 
స చ తానప్యతిక్రంయ దైవతైరపి పూజితః।
వివేశ జ్వలనం దీప్తమనింధనమనౌపమం॥ 13-41-33 (82517) 
జ్వాలాభిర్మాం ప్రవిష్టం చ జ్వలంతం సర్వతోదిశం।
దైత్యదానవరక్షోభిర్దైవతైశ్చాపి దుస్సహం॥ 13-41-34 (82518) 
జ్వాలామాలినమాసాద్య తమగ్నిమహమవ్యయం।
అవిషహ్యతమం మత్వా మనసేదమచింతయం॥ 13-41-35 (82519) 
మయా హి సమరేష్వగ్నిరనేకేషు మహాద్యుతిః।
ప్రవిష్టశ్చాపవిద్ధశ్చ న చ మాం దగ్ధవాన్క్వచిత్॥ 13-41-36 (82520) 
అయం చ దుస్సహః శశ్వత్తేజసాఽతిహుతాశనః।
అత్యాదిత్యప్రకాశార్చిరనలో దీప్యతే మహాన్॥ 13-41-37 (82521) 
స తథా దహ్యమానోపి తేజసా దీప్తవర్చసా।
ప్రపన్నః శరణం దేవం శంకచక్రగదాధరం॥ 13-41-38 (82522) 
భక్తశ్చానుగతశ్చేతి త్రాతుమర్హసి మాం విభో।
యథా మాం న దహేదగ్నిః సద్యో దేవ తథా కురు॥ 13-41-39 (82523) 
ఏవం విలపమానస్య జ్ఞాత్వా మే వచనం ప్రభుః।
మా భైరితి వచః ప్రాహ మేఘగంబీరనిస్వనః॥ 13-41-40 (82524) 
స మామాశ్వాస్య వచనం ప్రాహేదం భగవాన్విభుః।
మమ త్వం విదితః సౌంయ యథావత్తత్వదర్శనే॥ 13-41-41 (82525) 
జ్ఞాపితశ్చాపి యత్పిత్రా తచ్చాపి విదితం మహత్।
వైనతేయ మమాప్యేవమహం వేద్యః కథంచన॥ 13-41-42 (82526) 
మహదేతత్స్వరూపం మే న తే వేద్యం కథంచన।
మాం హి విందంతి విద్వాంసో యే జ్ఞానే పరినిష్ఠితాః॥
నిర్మమా నిరహంకారా నిరాశీర్బంధనాయుతాః॥  13-41-43 (82527) 
భవాంస్తు సతతం భక్తో మన్మనాః పక్షిసత్తమ।
స్థూలంమాం వేత్స్యసే తస్మాజ్జగతః కారణేస్థితం'॥ ॥ 13-41-44 (82528) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకచత్వారింశోఽధ్యాయః॥ 41 ॥





అనుశాసనపర్వ - అధ్యాయ 042

॥ శ్రీః ॥

13.42. అధ్యాయః 042 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

బ్రహ్మణా దేవాన్ప్రతి శ్రీనారాయణమహిమప్రతిపాదకగరుడమునిగణసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-42-1x"
name="anuzAsana-13-42-1x">`సుపర్ణ ఉవాచ।

ఏవం దత్తాభయస్తేన తతోఽహమృషిసత్తమాః।
నష్టఖేదశ్రమభయః క్షణేన హ్యభవం తదా॥ 13-42-1 (82529) 
స శనైర్యాతి భగవాన్గత్యా లఘుపరాక్రమః।
అహం తు సుమహావేగమాస్తాయానువ్రజామి తం॥ 13-42-2 (82530) 
స గత్వా దీర్ఘమధ్వానమాకాశమమితహ్యుతిః।
మనసాఽప్యగమం దేవమాససాదాత్మతత్వవిత్॥ 13-42-3 (82531) 
అథ దేవః సమాసాద్య మనసః సదృశం జవం।
మోహయిత్వా చ మాం తత్ర క్షణేనాంతరధీయత॥ 13-42-4 (82532) 
తత్రాంబుధరధీరేణ భోశబ్దేనానునాదినా।
అయం భోఽహమితి ప్రాహ వాక్యం వాక్యవిశారదః॥ 13-42-5 (82533) 
శబ్దానుసారీ తు తతస్తం దేశమహమావ్రజం।
తత్రాపశ్యం తతశ్చాహం శ్రీమద్ధంసయుతం సరః॥ 13-42-6 (82534) 
స తత్సరః సమాసాద్య భగవానాత్మవిత్తమః।
భోశబ్దప్రతిసృష్టేన స్వరేణ ప్రతివాదినా॥ 13-42-7 (82535) 
వివేశ దేవః స్వాం యోనిం మామిదం చాభ్యభాషత।
విశస్వ సలిలం సౌంయ సుఖమత్ర వసామహే॥ 13-42-8 (82536) 
తతశ్చ ప్రావిశం తత్ర సహ తేన మహాత్మనా।
దృష్టవానద్భుతతరం తస్మిన్సరసి భాస్వతాం॥ 13-42-9 (82537) 
అగ్నీనామప్రణీతానామిద్ధానామింధనైర్వినా।
దీప్తానామాజ్యసిక్తానాం స్యానేష్వర్చిష్మతాం సదా॥ 13-42-10 (82538) 
దీప్తిస్తేషామనాజ్యానాం ప్రాప్తాజ్యానామివాభవత్।
అనిద్ధానామివ సతామిద్ధానామివ భాస్వతాం॥ 13-42-11 (82539) 
అథాహం వరదం దేవం నాపశ్యం తత్ర సంగతం।
తతః సంమోహమాపన్నో విషాదభగమం పరం॥ 13-42-12 (82540) 
అపశ్యం చాగ్నిహోత్రాణి శతశోఽథ సహస్రశః।
విధినా సంప్రణీతాని ధిష్ణ్యేష్వాజ్యవతాం తదా॥ 13-42-13 (82541) 
అసంభృష్టతలాశ్చైవ వేదీః కుసుమసంస్తృతాః।
కుశపద్మోత్పలాసంగాః కలశాంశ్చ హిరణ్మయాన్॥ 13-42-14 (82542) 
అగ్నిహోత్రాణి చిత్రాణి శతశోఽథ సహస్రశః।
అగ్నిహోత్రాయ యోగ్యాని యాని ద్రవ్యాణి కానిచిత్। 
తాని చాత్ర సమృద్ధాని దృష్టవానస్ంయనేకశః॥  13-42-15 (82543) 
మనోహృద్యతమశ్చాగ్నిః సురభిః పుణ్యలక్షణః।
ఆజ్యగంధో మనోగ్రాహీ ఘ్రాణచక్షుస్సుఖావహః॥ 13-42-16 (82544) 
తేషాం తత్రాగ్నిహోత్రాణామీడితానాం సహస్రశః।
సమీపే త్వద్భుతతమమపశ్యమహమవ్యయం॥ 13-42-17 (82545) 
చంద్రాంశుకాశశుభ్రాణాం తుషారోద్భేదవర్చసాం।
విమలాదిత్యభాసానాం స్థండిలాని సహస్రశః। 
దృష్టాన్యగ్నిసమీపే తు ధ్యుతిమంతి మహాంతి చ॥  13-42-18 (82546) 
ఏషు చాగ్నిసమీపేషు శుశ్రావ సుపదాక్షరాః।
ప్రభావాంతరితానాం తు ప్రస్పష్టాక్షరభాషిణాం। 
ఋగ్యజుఃసామగానాం చ మధురాః సుస్వరా గిరః॥  13-42-19 (82547) 
సుసంమృష్టతలైస్తైస్తు బృహద్బిర్దీప్తతేజసైః।
పావకైః పావితాత్మాహమభవం లఘువిక్రమః॥ 13-42-20 (82548) 
తతోఽహం తేషు ధిష్ణ్యేషు జ్వలమానేషు యజ్వనాం।
తం దేశం ప్రణమిత్వాఽథ అన్వేష్టుముపచక్రమే॥ 13-42-21 (82549) 
తాన్యనేకసహస్రాణి పర్యటంస్తు మహాజవాత్।
అపశ్యమానస్తం దేవం తతోఽహం వ్యథితోఽభవం॥ 13-42-22 (82550) 
తతస్తేష్వగ్నిహోత్రేషు జ్వలత్సు విమలార్చిషు।
భానుమత్సు న పశ్యామి దేవదేవం సనాతనం॥ 13-42-23 (82551) 
తతోఽహం తాని దీప్తాని పరీయ వ్యస్థితేంద్రియః।
నాంతం తేషాం ప్రపశ్యామి ఖేదశ్చ సహసాభవత్॥ 13-42-24 (82552) 
విసృత్య సర్వతో దృష్టిం భయమోహసమన్వితః।
శ్రమం పరంమమాపన్నశ్చింతయానస్త్వచేతనః॥ 13-42-25 (82553) 
తస్మిన్న ఖలు వర్తేఽహం లోకే యత్రైతదీదృశం।
ఋగ్యజుస్సామనిర్ఘోషః శ్రూయతే న చ దృశ్యతే॥ 13-42-26 (82554) 
న చ పశ్యామి తం దేవం యేనాహమిహ చోదితః।
ఏవం చింతాసభాపన్నః ప్రధ్యాతుముపచక్రమే॥ 13-42-27 (82555) 
తతశ్చింతయతో మహ్యం మోహేనావిష్టచేతసః।
మహాశబ్దః ప్రాదురాసీత్సుభృశం మే వ్యథాకరః॥ 13-42-28 (82556) 
అథాహం సహసా తత్ర శృణోమి విపులధ్వనిం।
అపశ్యం చ సుపర్ణానాం సహస్రాణ్యయుతాని చ॥ 13-42-29 (82557) 
అభ్యద్రవంత మామేవ విపులద్యుతిరంహసః।
తేషామహం ప్రభావేణ సర్వథైవావరోఽభవం॥ 13-42-30 (82558) 
సోఽహం సమంతతః సర్వైః సుపర్ణైరతితేజసైః।
దృష్ట్వాఽఽత్మానం పరిగతం సంభ్రమం పరమం గతః॥ 13-42-31 (82559) 
వినయావనతో భూత్వా నమశ్చక్రే మహాత్మనే।
అనాదినిధనాయైభిర్నామభిః పరమాత్మనే॥ 13-42-32 (82560) 
నారాయణాయ శుద్ధాయ శాశ్వతాయ ధ్రువాయ చ।
భూతభవ్యభవేశాయ శివాయ శివమూర్తయే॥ 13-42-33 (82561) 
శివయోనేః శివాద్యాయి శివపూజ్యతమాయ చ।
ఘోరరూపాయ మహతే యుగాంతకరణాయ చ॥ 13-42-34 (82562) 
విశ్వాయ విశ్వదేవాయ విశ్వేశాయ మహాత్మనే।
సహస్రోదరపాదాయ సహస్రనయనాయ చ॥ 13-42-35 (82563) 
సహస్రబాహవే చైవ సహస్రవదనాయ చ।
శుచిశ్రవాయ మహతే ఋతుసంవత్సరాయ చ॥ 13-42-36 (82564) 
ఋగ్యజుఃసామవక్త్రాయ అథర్వశిరసే నమః।
హృషీకేశాయ కృష్ణాయ ద్రుహిణోరుక్రమాయ చ॥ 13-42-37 (82565) 
బృహద్వేగాయ తార్క్ష్యాయ వరాహాయైకశృంగిణే।
శిపివిష్టాయ సత్యాయ హరయేఽథ శిఖండినే॥ 13-42-38 (82566) 
హుతాశాయోర్ధ్వవక్త్రాయ రౌద్రానీకాయ సాధవే।
సింధవే సింధువర్షఘ్నే దేవానాం సింధవే నమః॥ 13-42-39 (82567) 
గరుత్మతే త్రినేత్రాయ సుధర్మాయ వృషాకృతే।
సంంరాడుగ్రే సంకృతయే విరజే సంభవే భవే॥ 13-42-40 (82568) 
వృషాయ వృషరూపాయ విభవే భూర్భువాయ వ।
దీప్తసృష్టాయ యజ్ఞాయ స్థిరాయ స్థవిరాయ చ॥ 13-42-41 (82569) 
అచ్యుతాయ తుషారాయ వీరాయ చ సమాయ చ।
జిష్ణవే పురుహూతాయ వసిష్ఠాయ వరాయ చ॥ 13-42-42 (82570) 
సత్యేశాయ సురేశాయ హరయేఽథ శిఖండినే।
బర్హిషాయ వరేణ్యాయ వసవే విశ్వవేధసే॥ 13-42-43 (82571) 
కిరీటినే సుకేశాయ వాసుదేవాయ శుష్మిణే।
బృహదుక్థ్యసుషేణాయ యుగ్యే దుందుభయే తథా॥ 13-42-44 (82572) 
భయేసఖాయ విభవే భరద్వాజేఽభయాయ చ।
భాస్కరాయ చ చంద్రాయ పద్మనాభాయ భూరిణే॥ 13-42-45 (82573) 
పునర్వసుభృతత్వాయ జీవప్రభవిషాయ చ।
వషట్కారాయ స్వాహాయ స్వధాయ నిధనాయ చ॥ 13-42-46 (82574) 
ఋచే చ యజుషే సాంనే త్రైలోక్యపతయే నమః।
శ్రీపద్మాయాత్మసదృశే ధరణీధారిణే పరే॥ 13-42-47 (82575) 
సౌంయాసౌంయస్వరూపాయ సౌంయే సుమనసే నమః।
విశ్వాయ చ సువిశ్వాయ విశ్వరూపధరాయ చ॥ 13-42-48 (82576) 
కేశవాయ సుకేశాయ రశ్మికేశాయ భూరిణే।
హిరణ్యగర్భాయ నమః సౌంయాయ వృషరూపిణే॥ 13-42-49 (82577) 
నారాయణాగ్ర్యవపుషే పురుహూతాయ వజ్రిణే।
వర్మిణే వృషసేనాయ ధర్మసేనాయ రోధసే। 
మునయే జ్వరముక్తాయి జ్వరాధిపతయే నమః॥  13-42-50 (82578) 
అనేత్రాయ త్రినేత్రాయ పింగలాయ విడూర్మిణే।
తపోబ్రహ్మనిధానాయ యుగపర్యాయిణే నమః॥ 13-42-51 (82579) 
శరణాయ శరణ్యాయ భక్తేష్టశరణాయ చ।
నమః సర్వభవేశాయ భూతభవ్యభవాయ చ॥ 13-42-52 (82580) 
పాహి మాం దేవదేవేశ కోప్యజోసి సనాతనః।
ఏవం గతోస్మి శరణం శరణ్యం బ్రహ్మయోనినం॥ 13-42-53 (82581) 
స్తవ్యం స్తవం స్తుతవతస్తత్తమో మే ప్రణశ్యత।
భయం చ మే వ్యపగతం పక్షిణోఽంతర్హితాఽభవన్॥ 13-42-54 (82582) 
శృణోమి చ గిరం దివ్యామంతర్ధానగతాం శివాం।
మా భైర్గరుత్మందాంతోసి పునః సేంద్రాందివౌకసః। 
స్వం చైవ భవనం గత్వా ద్రక్ష్యసే పుత్రబాంధవాన్॥  13-42-55 (82583) 
తతస్తస్మిన్క్షణేనైవ సహసైవ మహాద్యుతిః।
ప్రత్యదృశ్యత తేజస్వీ పురస్తాత్స మమాంతికే॥ 13-42-56 (82584) 
సమాగంయ తతస్తేన శివేన పరమాత్మనా।
అపశ్యం చాహమాయాంతం నరనారాయణాశ్రమే। 
చతుర్ద్విగుణవిన్యాసం తం చ దేవం సనాతనం॥  13-42-57 (82585) 
యజతస్తానృషీందేవాన్వదతో ధ్యాయతో మునీన్।
యుక్తాన్సిద్ధాన్నైష్ఠికాంశ్చ జపతో యజతో గృహే॥ 13-42-58 (82586) 
పుష్పపూరపరిక్షిప్తం ధూపితం దీపితం హుతం।
వందితం సిక్తసంమృష్టం నరనారాయణాశ్రమం॥ 13-42-59 (82587) 
తదద్భుతమహం దృష్ట్వా విస్మితోస్మి తదాఽనఘాః।
జగామ శిరసా దేవం ప్రయతేనాంతరాత్మనా॥ 13-42-60 (82588) 
తదత్యద్భుతసంకాసం కిమేతదితి చింతయన్।
నాధ్యగచ్ఛం పరం దివ్యం తస్య సర్వభవాత్మనః॥ 13-42-61 (82589) 
ప్రణిపత్య సుదుర్ధర్షం పునః పునరుదీక్ష్య చ।
శిరస్యంజలిమాధాయ విస్మయోత్ఫుల్లలోచనః। 
అవోచం తమదీనార్థం శ్రేష్ఠానాం శ్రేష్ఠముత్తమం॥  13-42-62 (82590) 
నమస్తే భగవందేవ భూతభవ్యభవత్ప్రభో।
యదేతదద్భుతం దేవ మయా దృష్టం త్వదాశ్రయం॥ 13-42-63 (82591) 
అనాదిమద్యపర్యంతం కిం తచ్ఛంసితుమర్హసి।
యది జానాసి సాం భక్తం యది వాఽనుగ్రహో మయి। 
శంస సర్వమశేషేణ శ్రోతవ్యం యది చేన్మయా॥  13-42-64 (82592) 
స్వభావస్తవ దుర్జ్ఞేయః ప్రాదుర్భావో భవస్య చ।
భవద్భూతభవిష్యేశ సర్వథా గహనం భవాన్॥ 13-42-65 (82593) 
బ్రూహి సర్వమశేషేణ తదాశ్చర్యం మహామునే।
కిం తదత్యద్భుతం వృత్తం తేష్వగ్నిషు సమంతతః॥ 13-42-66 (82594) 
కాని తాన్యగ్నిహోత్రాణి కేషాం శబ్దః శ్రుతో మయా।
శృణ్వతాం బ్రహ్మ సతతమదృశ్యానాం మహాత్మనాం॥ 13-42-67 (82595) 
ఏతన్మే భగవన్కృష్ణ బ్రూహి సర్వమశేషతః।
గృణంత్యగ్నిసమీపేషు కే చ తే బ్రహ్మరాశయః॥' ॥  13-42-68 (82596) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విచత్వారింశోఽధ్యాయః॥ 42 ॥





అనుశాసనపర్వ - అధ్యాయ 043

॥ శ్రీః ॥

13.43. అధ్యాయః 043 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

బదరీనారాయణేన గరుడంప్రతి స్వమహిమోక్తిః॥ 1 ॥ గరుడేన మునిగణాన్ప్రతి స్వానుభూతనారాయణమహిమోక్తిః॥ 2 ॥

Mahabharata - Anushaasana Parva - Chapter Text

<a id="anuzAsana-13-43-1x"
name="anuzAsana-13-43-1x">`భగవానువాచ।

మాం న దేవా న గంధర్వా నాసురా న వ రాక్షసాః।
విదుస్తత్వేన సత్వస్థం సూక్ష్మాత్మానమవస్థితం॥ 13-43-1 (82597) 
చతుర్ధాఽహం విభక్తాత్మా లోకానాం హితకాంయయా।
భూతభవ్యభవిష్యాదిరనాదిర్విశ్వకృత్తమః॥ 13-43-2 (82598) 
పృథివీ వాయురాకాశమాపో జ్యోతిశ్చ పంచమం।
మనో బుద్ధిశ్చ చేతశ్చ తమః సత్వం రజస్తథా॥ 13-43-3 (82599) 
ప్రకృతిర్వికృతిశ్చైవ విద్యావిద్యే శుభాశుభే।
మత్త ఏతాని జాయంతే నాహమేభ్యః కథంచన॥ 13-43-4 (82600) 
యత్కించిచ్ఛ్రేయసా యుక్తం శ్రేయస్కరమనుత్తమం।
ధర్మయుక్తం చ పుణ్యం చ సోఽహమస్మి నిరామయః॥ 13-43-5 (82601) 
యత్స్వభావాత్మతత్వజ్ఞైః కారణైరుపలక్ష్యతే।
అనాదిమధ్యనిధనః సోంతరాత్మాఽస్మి శాశ్వతః॥ 13-43-6 (82602) 
యత్తు మే పరమం గుహ్యం రూపం సూక్ష్మార్థదర్శిభిః।
గృహ్యతే సూక్ష్మభావజ్ఞైః సోఽవిభావ్యోస్మి శాశ్వతః॥ 13-43-7 (82603) 
తత్తు మే పరమం గుహ్యం యేన వ్యాప్తమిదం జగత్।
సోహంగతః సర్వసత్వః సర్వస్య ప్రభవోఽవ్యయః॥ 13-43-8 (82604) 
మత్తో జాయంతి భూతాని మయా ధార్యంత్యహర్నిశం।
మయ్యేవ విలయం యాంతి ప్రలయే పన్నగాశన॥ 13-43-9 (82605) 
యో మాం యథా వేదయతి తథా తస్యాస్మి కాశ్యప।
మనోబుద్ధిగతః శ్రేయో విదధామి విహంగమ॥ 13-43-10 (82606) 
మాం తు జ్ఞాతుం కృతా బుద్ధిర్భవతా పక్షిసత్తమ।
శృణు యోఽహం యతశ్చాహం యదర్థశ్చాహముద్యతః॥ 13-43-11 (82607) 
యే కేచిన్నియతాత్మానస్త్రేతాగ్నిపరమార్చితాః।
అగ్నికార్యపరా నిత్యం జపహోమపరాయణాః॥ 13-43-12 (82608) 
ఆత్మన్యగ్నీన్సమాధాయ నియతా నియతేంద్రియాః।
అనన్యమనసస్తే మాం సర్వే వై సముపాసతే॥ 13-43-13 (82609) 
యజంతో జపయజ్ఞైర్మాం మానసైశ్చ సుసంయతాః।
అగ్నీనభ్యుద్యయుః శశ్వదగ్నిష్వేవాభిసంశ్రితాః॥ 13-43-14 (82610) 
అనన్యకార్యాః శుచయో నిత్యమగ్నిపరాయణాః।
య ఏవంబుద్ధ్యో ధీరాస్తే మాం గచ్ఛంతి తాదృశాః॥ 13-43-15 (82611) 
అకామహతసంకల్పా జ్ఞానే నిత్యం సమాహితాః।
ఆత్మన్యగ్నిం సమాధాయ నిరాహారా నిరాశిషః॥ 13-43-16 (82612) 
విషయేషు నిరారంభా విముక్తా జ్ఞానచక్షుషః।
అనన్యమనసో ధీరాః స్వభావనియమాన్వితాః॥ 13-43-17 (82613) 
యత్తద్వియతి దృష్టం తత్సరః పద్మోత్పలాయుతం।
తత్రాగ్నయః సన్నిహితా దీప్యంతే స్మ నిరింధనాః॥ 13-43-18 (82614) 
జ్ఞానామలాశయాస్తస్మిన్యే చ చంద్రాంశునిర్మలాః।
ఉపాసీనా గృణంతోఽగ్నిమస్పష్టాక్షరభాషిణః। 
ఆకాంక్షమాణాః శుచయస్తేష్వగ్రిషు విహంగమ॥  13-43-19 (82615) 
యే మయా భావితాత్మానో మయ్యేవాభిరతాః సదా।
ఉపాసతే చ మామేవ జ్యోతిర్భూతా నిరామయాః॥ 13-43-20 (82616) 
తైర్హి తత్రైవ వస్తవ్యం నీరాగాదిభిరచ్యుతైః।
నిరాహారా హ్యనిష్పందాశ్చంద్రాంశుసదృశప్రభాః॥ 13-43-21 (82617) 
నిర్మలా నిరహంకారా నిరాలంబా నిరాశిషః।
మద్భక్తాః సతతం తేవై భక్తాంస్తానపి చాప్యహం॥ 13-43-22 (82618) 
చతుర్ధాఽహం విభక్తాత్మా చరామి జగతో హితః।
లోకానాం ధారణార్థాయ విధానం విదధామి చ॥ 13-43-23 (82619) 
యథావత్తదశేషేణ శ్రోతుమర్హతి మే భవాన్॥  13-43-24 (82620) 
ఏకా మూర్తిర్నిర్గుణాఖ్యా యోగం పరమమాస్థితా।
ద్వితీయా సృజతే తాత భూతగ్రామం చరాచరం॥ 13-43-25 (82621) 
సృష్టం సంహరతే చైకా జగత్స్థావరజంగమం।
జ్ఞాతాత్మనిష్ఠా క్షపయన్మోహయంతీవ మాయయా। 
క్షపయంతీ మోహయతి ఆత్మనిష్ఠా స్వమాయయా॥  13-43-26 (82622) 
చతుర్థీ మే మహామూర్తిర్జగద్వృద్ధిం దదాతి సా।
రక్షతే చాపి నియతా సోహమస్మి నభశ్వరః॥ 13-43-27 (82623) 
మయా సర్వమిదం వ్యాప్తం మయి సర్వం ప్రతిష్ఠితం।
అహం సర్వజగద్బీజం సర్వత్రగతిరవ్యయః॥ 13-43-28 (82624) 
యాని తాన్యగ్నిహోత్రాణి యే చ చంద్రాంశురాశయః।
గృణంతి వేదం సతతం తేష్వగ్నిషు విహంగమ॥ 13-43-29 (82625) 
క్రమేణ మాం సమాయాంతి సుఖినో జ్ఞానసంయుతాః।
తేషామహం తపో దీప్తం తేజః సంయక్సమాహితం। 
నిత్యం తే మయి వర్తంతే తేషు చాహమతంద్రితః॥  13-43-30 (82626) 
సర్వతో ముక్తసంగేన మయ్యనన్యసమాధినా।
శక్యః సమాసాదయితుమహం వై జ్ఞానచక్షుషా॥ 13-43-31 (82627) 
మాం స్థూలదర్శనం విద్ధి జగతః కార్యకారణం।
మత్తశ్చ సంప్రసూతాన్వై విద్ధి లోకాన్సదైవతాన్॥ 13-43-32 (82628) 
మయా చాపి చతుర్ధాత్మా విభక్తః ప్రాణిషు స్యిథః।
ఆత్మభూతో వాసుదేవో హ్యనిరుద్ధో మతౌ స్యితః॥ 13-43-33 (82629) 
సంకర్షణోఽహంకారే చ ప్రద్యుంనో మనసి స్యితః।
అన్యథా చ చతుర్దా యత్సంయక్త్వం శ్రోతుమర్హసి॥ 13-43-34 (82630) 
యత్తత్పద్మమభూత్పూర్వం తత్ర బ్రహ్మా వ్యజాయత।
బ్రాహ్మణశ్చాపి సంభూతః శివ ఇత్యవధార్యతాం॥ 13-43-35 (82631) 
శివాత్స్కందః సంవభూవ ఏతత్సృష్టిచతుష్టయం।
దైత్యదానవదర్పఘ్నమేవం మాం విద్ధి నిత్యశః॥ 13-43-36 (82632) 
దైత్యదానవరక్షోభిర్యదా ధర్మః ప్రపీడ్యతే।
తదాఽహం ధర్మవృద్ధ్యర్థం మూర్తిమాన్భవితాఽఽశుగ॥ 13-43-37 (82633) 
వేదవ్రతపరా యే తు ధీరా నిశ్చితబుద్ధ్యః।
యోగినో యోగయుక్తాశ్చ తే మాం పశ్యంతి నాన్యథా॥ 13-43-38 (82634) 
పంచభిః సంప్రయుక్తోఽహం విప్రయుక్తశ్చ పంచభిః।
వర్తమానశ్చ తేష్వేవం నివృత్తశ్చైవ తేష్వహం॥ 13-43-39 (82635) 
యే విదుర్జాతసంకల్పాస్తే మాం పశ్యంతి తాదృశాః॥  13-43-40 (82636) 
స్వం వాయురాపో జ్యోతిశ్చ పృథివీ చేతి పంచమం।
తదాత్మకోఽస్మి విజ్ఞేయో న చాన్యోస్మీతి నిశ్చితం।  13-43-41 (82637) 
వర్తమానమతీతం చ పంచవర్గేషు నిశ్చలం।
శబ్దస్పర్శేషు రూపేషు రసగంధేషు చాప్యహం॥ 13-43-42 (82638) 
రజస్తమోభ్యామావిష్టా యేషాం బుద్ధిరనిశ్చితా।
తే న పశ్యంతి మే తత్వం తపసా మహతా హ్యపి॥ 13-43-43 (82639) 
నోపవాసైర్న నియమైర్న వ్రతైర్వివిధైరపి।
ద్రష్టుం వా వేదితుం వాఽపి న శక్యా పరమా గతిః॥ 13-43-44 (82640) 
మహామోహార్థపంకే తు నిమగ్రానాం గతిర్హరిః।
ఏకాంతినో ధ్యానపరా యతిభావాద్బ్రజంతి మాం॥ 13-43-45 (82641) 
సత్వయుక్తా మతిర్యేషాం కేవలాఽఽత్మవినిశ్చితా।
తే పశ్యంతి స్వమాత్మానం పరమాత్మానమవ్యయం॥ 13-43-46 (82642) 
అహింసా సర్వభూతేషు తేష్వవస్తితమార్జవం।
తేష్వేవ చ సమాధాయ సంయగేతి చ మామజం॥ 13-43-47 (82643) 
యదేతత్పరమం గుహ్యమాఖ్యానం పరమాద్భుతం।
యత్తేన తదశేషేణ యథావచ్ఛ్రోతుమర్హసి॥ 13-43-48 (82644) 
యే త్వగ్నిహోత్రనియతా జపయజ్ఞపరాయణాః।
తే మాముపాసతే శశ్వద్యాంస్తాంస్త్వం దృష్టవానసి॥ 13-43-49 (82645) 
శాస్త్రదృష్టవిధానజ్ఞా అసక్తాః క్వచిదన్యథా।
శక్యోఽహం వేదితుం తైస్తు యన్మే పరమమవ్యయం॥ 13-43-50 (82646) 
యే తు సాంఖ్యం చ యోగం చ జ్ఞాత్వాఽప్యధృతనిశ్చయాః।
న తే గచ్ఛంతి కుశలాః పరాం గతిమనుత్తమాం॥ 13-43-51 (82647) 
తస్మాజ్జ్ఞానేన శుద్ధేన ప్రసన్నాత్మాఽఽన్మవిచ్ఛుచిః।
ఆసాదయతి తద్బ్రహ్మ యత్ర గత్వా న శోచతి॥ 13-43-52 (82648) 
శుద్ధాభిజనసంపన్నాః శ్రద్ధాయుక్తేన చేతసా।
మద్భక్త్యా చ ద్విజశ్రేష్ఠా గచ్ఛంతి పరమాం గతిం॥ 13-43-53 (82649) 
యద్గహ్యం పరమం బుద్ధేరలింగగ్రహణం చ యత్।
తత్సూక్ష్మం గృహ్యతే విప్రైర్యతిభిస్తత్త్వదర్శిభిః॥ 13-43-54 (82650) 
న వాయుః పవతే తత్ర న తస్మింజ్యోతిషాం గతిః।
న చాపః పృథివీ చైవ నాకాశం న మనోగతిః॥ 13-43-55 (82651) 
తస్మాచ్చైతాని సర్వాణి ప్రజాయంతే విహంగమ।
సర్వేభ్యశ్చ స తేభ్యశ్చ ప్రభవత్యమలో విభుః॥ 13-43-56 (82652) 
స్థూలదర్శనమేతన్మే యద్దృష్టం భవతాఽనఘ।
ఏతత్సూక్ష్మస్య తద్ద్వారం కార్యాణాం కారణం త్వహం॥ 13-43-57 (82653) 
దృష్టో వై భవతా తస్మాత్సరస్యమితవిక్రమ।
బ్రహ్మణో యదహోరాత్రసంఖ్యాభిజ్ఞైర్విభావ్యతే॥ 13-43-58 (82654) 
ఏష కాలస్త్వయా తత్ర సరస్యహముపాగతః।
మాం యజ్ఞమాహుర్యజ్ఞజ్ఞా వేదం వేదవిదో జనాః। 
మునయశ్చాపి మామేవ జపయజ్ఞం ప్రచక్షతే॥  13-43-59 (82655) 
వక్తా మంతా రసయితా ఘ్రాతా ద్రష్టా ప్రదర్శకః।
బోద్ధా బోధయితా చాహం గంతా శ్రోతా చిదాత్మకః॥ 13-43-60 (82656) 
మామిష్ట్వా స్వర్గమాయాంతి తథా చాప్నువతే మహత్।
జ్ఞాత్వా మామేవ చైవాంతే నిఃసంగేనాంతరాత్మనా॥ 13-43-61 (82657) 
అహం తేజో ద్విజాతీనాం మమ తేజో ద్విజాతయః।
మమ యస్తేజసో దేహః సోగ్నిరిత్యవగంయతాం॥ 13-43-62 (82658) 
ప్రాణపాలః శరీరేఽహం యోగినామహమీశ్వరః।
సాంఖ్యానామిదమేవాగ్రే మయి సర్వమిదం జగత్॥ 13-43-63 (82659) 
ధర్మమర్తం చ కామం చ మోక్షం చైవార్జవం జపం।
తమః సత్వం రజశ్చైవ కర్మజం చ భవాప్యయం॥ 13-43-64 (82660) 
స తదాఽహం తథారూపస్త్వయా దృష్టః సనాతనః।
తతస్త్వహం పరతరః శక్యః కాలేన వేదితుం॥ 13-43-65 (82661) 
మమ యత్పరమం గుహ్యం శాశ్వతం ధ్రువమవ్యయం।
తదేవం పరమో గుహ్యో దేవో నారాయణో హరిః। 
న తచ్ఛక్యం భుజంగారే వేత్తుమభ్యుదయాన్వితైః॥  13-43-66 (82662) 
నిరారంభనమస్కారా నిరాశీర్బంధనాస్తథా।
గచ్ఛంతి తం మహాత్మానః పరం బ్రహ్మ సనాతనం॥ 13-43-67 (82663) 
స్థూలోఽహమేవం విహగ త్వయా దృష్టస్తథాఽనఘ।
ఏతచ్చాపి న వేత్త్యన్యస్త్వామృతే పన్నగాశన॥ 13-43-68 (82664) 
మా మతిస్తవ గాన్నాశమేషా గతిరనుత్తమా।
మద్భక్తో భవ నిత్యం త్వం తతో వేత్స్యసి మే పదం॥ 13-43-69 (82665) 
ఏతత్తే సర్వమాఖ్యాతం రహస్యం దివ్యమానుషం।
ఏతచ్ఛ్రేయః పరం చైతత్పంథానం విద్ధి మోక్షిణాం॥ 13-43-70 (82666) 
ఏవముక్త్వా స భగవాంస్తత్రైవాంతరధీయత।
పశ్యతో మే మహాయోగీ జగామాత్మగతిర్గతిం॥ 13-43-71 (82667) 
ఏతదేవంవిధం తస్య మహిమానం మహాత్మనః।
అచ్యుతస్యాప్రమేయస్య దృష్టవానస్మి యత్పురా॥ 13-43-72 (82668) 
ఏతద్వః సర్వమాఖ్యాతం చేష్టితం తస్య ధీమతః।
మయాఽనుభూతం ప్రత్యక్షం దృష్ట్వా చాద్భుతకర్మణః॥' ॥  13-43-73 (82669) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిచత్వారింశోఽధ్యాయః॥ 43 ॥





అనుశాసనపర్వ - అధ్యాయ 044

॥ శ్రీః ॥

13.44. అధ్యాయః 044 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రహ్మణా దేవాన్ప్రత్యనూదితసుపర్ణోపాఖ్యానకథనసమాపనం॥ 1 ॥

Mahabharata - Anushaasana Parva - Chapter Text

<a id="anuzAsana-13-44-1x"
name="anuzAsana-13-44-1x">ఋషయ ఊచుః।

అహో శ్రావితమాఖ్యానం భవతాఽత్యద్భుతం మహత్।
పుణ్యం యశస్యమాయుష్యం స్వర్గ్యం స్వస్త్యయనం మహత్॥ 13-44-1 (82670) 
ఏతత్పవిత్రం దేవానామేతద్గుహ్యం పరంతప।
ఏతజ్జ్ఞానవతా జ్ఞేయమేషా గతిరనుత్తమా॥ 13-44-2 (82671) 
య ఇమాం శ్రావయేద్విద్వాన్కథాం పర్వసుపర్వసు
స లోకాన్ప్రాప్నుయాత్పుణ్యాందేవర్షిభిరభిష్టుతాన్॥  13-44-3 (82672) 
శ్రాద్ధకాలే చ విప్రాణాం య ఇమాం శ్రావయేచ్ఛుచిః।
న తత్ర రక్షసాం భాగో నాసురాణాం చ విద్యతే॥ 13-44-4 (82673) 
అనసూయుర్జితక్రోధః సర్వసత్వహితే రతః।
యః పఠేత్సతతం యుక్తః స వ్రజేత్తత్సలోకతాం॥ 13-44-5 (82674) 
వేదాన్పారయతే విప్రో రాజా విజయవాన్భవేత్।
వైశ్యస్తు ధనధాన్యాఢ్యః శూద్రః సుఖమవాప్నుయాత్॥ 13-44-6 (82675) 
భీష్మ ఉవాచ। 13-44-7x (6844) 
తతస్తే మునయః సర్వే సంపూజ్య వినతాసుతం।
స్వానేవ చాశ్రమాంజగ్ముర్బభూవుః శాంతితత్పరాః॥ 13-44-7 (82676) 
స్థూలదర్శిభిరాకృష్టో దుర్జ్ఞేయో హ్యకృతాత్మభిః।
ఏషా ధుతిర్మహారాజ ధర్ంయా ధర్మభృతాంవర॥ 13-44-8 (82677) 
సురాణాం బ్రహ్మణా ప్రోక్తా విస్మితానాం పరంతప।
మయాప్యేషా కథా తాత కథితా మాతురంతికే। 
వసుభిః సత్త్వసంపన్నైస్తవాప్యేషా మయోచ్యతే॥  13-44-9 (82678) 
తదగ్నిహోత్రపరమా జపయజ్ఞపరాయణాః।
నిరాశీర్బంధనాః సంతః ప్రయాంత్యక్షరసాత్మతాం॥ 13-44-10 (82679) 
ఆరంభయజ్ఞానుత్సృజ్య జపహోమపరాయణాః।
ధ్యాయంతో మనసా విష్ణుం గచ్ఛంతి పరమాం గతిం॥ 13-44-11 (82680) 
తదేష పరమో మోక్షో మోక్షద్వారం చ భారత।
యథా వినిశ్చితాత్మానో గచ్ఛంతి పరమాం గతిం॥ ॥ 13-44-12 (82681) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుశ్చత్వారింశోఽధ్యాయః॥ 44 ॥





అనుశాసనపర్వ - అధ్యాయ 045

॥ శ్రీః ॥

13.45. అధ్యాయః 045 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మనియోగాత్కృష్ణేన యుధిష్ఠిరంప్రతి మహాదేవమహిమకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-45-1x"
name="anuzAsana-13-45-1x">యుధిష్ఠిర ఉవాచ।

పితామహ మహేశాయ నామాన్యాచక్ష్వ శంభవే।
విదుషే విశ్వమాయాయ మహాభాగ్యం చ తత్వతః॥ 13-45-1 (82682) 
భీష్మ ఉవాచ। 13-45-2x (6845) 
సురాసురగురో దేవ విష్ణో త్వం వక్తుమర్హసి।
శివాయ శివరూపాయ యన్మాఽపృచ్ఛద్యుధిష్ఠిరః॥ 13-45-2 (82683) 
నాంనాం సహస్రం దేవస్య తండినా బ్రహ్మవాదినా।
నివేదితం బ్రహ్మలోకే బ్రహ్మణో యత్పురాఽభవత్॥ 13-45-3 (82684) 
ద్వైపాయనప్రభృతయస్తథా చేమే తపోధనాః।
ఋషయః సువ్రతా దాంతాః శృణ్వంతు గదతస్తవ॥ 13-45-4 (82685) 
ధ్రువాయ నందినే హోత్రే గోప్త్రే విశ్వసృజేఽగ్నయే।
మహాభాగ్యం విభోర్బ్రూహి ముండినేఽథ కపర్దినే॥ 13-45-5 (82686) 
వాసుదేవ ఉవాచ। 13-45-6x (6846) 
న గతిః కర్మణాం శక్యా వేత్తుమీశస్య తత్త్వతః।
హిరణ్యగర్భప్రముఖా దేవాః సేంద్రా మహర్షయః॥ 13-45-6 (82687) 
న విదుర్యస్య నిధనమాదిం వా సూక్ష్మదర్శినః।
స కథం నామమాత్రేణ శక్యో జ్ఞాతుం సతాం గతిః॥ 13-45-7 (82688) 
తస్యాహమసురఘ్నస్య కాంశ్చిద్భగవతో గుణాన్।
భవతాం కీర్తయిష్యామి వ్రతేశాయ యథాతథం॥ 13-45-8 (82689) 
వైశంపాయన ఉవాచ। 13-45-9x (6847) 
ఏవముక్త్వా తు భగవాన్గుణాంస్తస్య మహాత్మనః।
ఉపస్పృశ్య శుచిర్భూత్వా కథయామాస ధీమతః॥ 13-45-9 (82690) 
వాసుదేవ ఉవాచ। 13-45-10x (6848) 
శుశ్రూషధ్వం బ్రాహ్మణేంద్రాస్త్వం చ తాత యుధిష్ఠిర।
త్వం చాపగేయ నామాని నిశామయ జగత్పతేః॥ 13-45-10 (82691) 
యదవాప్తం చ మే పూర్వం సాంబహేతోః సుదుష్కరం।
యథావద్భగవాందృష్టో మయా పూర్వం సమాధినా॥ 13-45-11 (82692) 
శంబరే నిహతే పూర్వం రౌక్మిణేయేన ధీమతా।
అతీతే ద్వాదశే వర్షే జాంబవత్యబ్రవీద్ధి మాం॥ 13-45-12 (82693) 
ప్రద్యుంనచారుదేష్ణాదీన్రుక్మిణ్యా వీక్ష్య పుత్రకాన్।
పుత్రార్థినీ మాముపేత్య వాక్యమాహ యుధిష్ఠిర॥ 13-45-13 (82694) 
శూరం బలవతాం శ్రేష్ఠం కాంతరూపమకల్మషం।
ఆత్మతుల్యం మమ సుతం ప్రయచ్ఛాచ్యుత మాచిరం॥ 13-45-14 (82695) 
న హి తేఽప్రాప్యమస్తీహ త్రిషు లోకేషు కించన।
లోకాన్సృజేస్త్వమపరానిచ్ఛన్యదుకులోద్వహ॥ 13-45-15 (82696) 
త్వయా ద్వాదశవర్షాణి వ్రతీభూతేన శుష్యతా।
ఆరాధ్య పశుభర్తారం రుక్మిణ్యాం జనితాః సుతాః॥ 13-45-16 (82697) 
చారుదేష్ణః సుచారుశ్చ చారువేశో యశోధరః।
చారుశ్రవాశ్చారుయశాః ప్రద్యుంనః సంభురేవ చ॥ 13-45-17 (82698) 
యథా తే జనితాః పుత్రా రుక్మిణ్యాం చారువిక్రమాః।
తథా మమాపి తనయం ప్రయచ్ఛ మధుసూదన॥ 13-45-18 (82699) 
ఇత్యేవం చోదితో దేవ్యా తామవోచం సుమధ్యమాం।
అనుజానీహి మాం రాజ్ఞి కరిష్యే వచనం తవ॥ 13-45-19 (82700) 
సా చ మామబ్రవీద్గచ్ఛ శివాయ విజయాయ చ।
బ్రహ్మా శివః కాశ్యపశ్చ నద్యో దేవా మనోఽనుగాః।  13-45-20 (82701) 
క్షేత్రౌషధ్యో యజ్ఞవాహాశ్ఛందాస్యృషిగణాధ్వరాః।
సముద్రా దక్షిణా స్తోభా ఋక్షాణి పితరో గ్రహాః॥ 13-45-21 (82702) 
దేవపత్న్యో దేవకన్యా దేవమాతర ఏవ చ।
మన్వంతరాణి గావశ్చ చంద్రమాః సవితా హరిః॥ 13-45-22 (82703) 
సావిత్రీ బ్రహ్మవిద్యా చ ఋతవో వత్సరాస్తథా।
క్షణా లవా ముహూర్తాశ్చ నిమేషా యుగపర్యయాః॥ 13-45-23 (82704) 
రక్షంతు సర్వత్ర గతం త్వాం యాదవ సుఖాయ చ।
అరిష్టం గచ్ఛ పంథానమప్రమత్తో భవానఘ॥ 13-45-24 (82705) 
ఏవం కృతస్వస్త్యయనస్తయాఽహం
తతోఽభ్యనుజ్ఞాయ నరేంద్రపుత్రీం। 
పితుః సమీపం నరసత్తమస్య
మాతుశ్చ రాజ్ఞశ్చ తథాఽఽహుకస్య॥  13-45-25 (82706) 
గత్వా సమావేద్య యదబ్రవీన్మాం
విద్యాధరేంద్రస్య సుతా భృశర్తా। 
తానభ్యనుజ్ఞాయ తదాఽతిదుఃఖా-
ద్గదం తథైవాతిబలం చ రామం।
అథోచతుః ప్రీతియుతౌ తదానీం
తతఃసమృద్ధిర్భవతోఽస్త్వవిఘ్నం॥  13-45-26 (82707) 
ప్రాప్యానుజ్ఞాం గురుజనాదహం తార్క్ష్యమచింతయం।
సోవహద్ధిమవంతం మాం ప్రాప్య చైనం వ్యసర్జయం॥ 13-45-27 (82708) 
తత్రాహమద్బుతాన్భావానపశ్యం గిరిసత్తమే।
క్షేత్రం చ తపసాం శ్రేష్ఠం పశ్యాంయద్భుతముత్తమం॥ 13-45-28 (82709) 
దివ్యం వైయాఘ్రపద్యస్య ఉపమన్యోర్మహాత్మనః।
పూజితం దేవగంధర్వైర్బ్రాహ్మయా లక్ష్ంయా సమావృతం॥ 13-45-29 (82710) 
ధవకకుభకదంబనారికేలైః
కురవకకేతకజంబుపాటలాభిః। 
వటవరుణకవత్సనాభవిల్వైః
సరలకపిత్థప్రియాలసాలతాలైః॥  13-45-30 (82711) 
బదరీకుందపున్నాగరైశోకాంరాతిముక్తకైః।
మధూకైః కోవిదారైశ్చ చంపకైః పనసైస్తథా॥ 13-45-31 (82712) 
వన్యైర్బహువిధైర్వృక్షైః ఫలపుష్పప్రదైర్యుతం।
పుష్పగుల్మలతాకీర్ణం కదలీషండశోభితం॥ 13-45-32 (82713) 
నానాశకునిసంభోజ్యైః ఫలైర్వృక్షైరలంకృతం।
యథాస్థానవినిక్షిప్తైర్భూషితం భస్మరాశిభిః॥ 13-45-33 (82714) 
రురువానరశార్దూలసింహద్వీపిసమాకులం।
కురంగబర్హిణాకీర్ణం మార్జారభుజగావృతం। 
పూగైశ్చ మృగజాతీనాం మహిషర్క్షనిషేవితం॥  13-45-34 (82715) 
సకృత్ప్రభిన్నైశ్చ గజైర్విభూషితం
ప్రహృష్టనానావిధపక్షిసేవితం। 
సుపుష్పితైరంబుధరప్రకాశై-
ర్మహీరుహాణాం చ వనైర్విచిత్రైః॥  13-45-35 (82716) 
నానాపుష్పరజోమిశ్రో గజదానాధఇవాసితః।
దివ్యస్త్రీగీతబహులో మారుతోఽభిముఖో వవౌ  13-45-36 (82717) 
ధారానినాదైర్విహగప్రాణాదైః
శుభైస్తథా బృంహితైః కుంజరాణాం। 
గీతైస్తథా కిన్నరాణాముదారైః
శుభైః స్వనైః సామగానాం చ వీర॥  13-45-37 (82718) 
అచింత్యం మనసాఽప్యన్యైః సరోభిః సమలంకృతం।
విశాలైశ్చాగ్నిశరణైర్భూషితం కుసుమావృతైః॥ 13-45-38 (82719) 
విభూషితం పుణ్యయవిత్రతోయయా
సదా చ జుష్టం నృప జహ్నుకన్యయా। 
విభూషితం ధర్మభృతాం వరిష్ఠై-
ర్మహాత్మభిర్వహ్నిసమానకల్పైః॥  13-45-39 (82720) 
వాయ్వాహారైరంబుపైర్జప్యనిత్యైః
సంప్రక్షాలైర్యోగిభిర్ధ్యాననిత్యైః। 
ధూమప్రాశైరూష్మపైః క్షీరపైశ్చ
సంజుష్టం చ బ్రాహ్మణేంద్రైః సమంతాత్॥  13-45-40 (82721) 
గోచారిణోఽర్థాశ్మకుట్టా దంతోలూఖలికాస్తథా।
మరీచిపాః ఫేనపాశ్చ తథైవ మృగచారిణః॥ 13-45-41 (82722) 
అశ్వత్థఫలభక్షాశ్చ తథా హ్యుదకశాయినః।
చీచచర్మాంబరధరాస్తథా వల్కలధారిణః॥ 13-45-42 (82723) 
సుదుఃఖాన్నియమాంస్తాంస్తాన్వహతః సుతపోధనాన్।
పశ్యన్మునీన్బహువిధానప్రవేష్టుముపచక్రమే॥ 13-45-43 (82724) 
సూపూజితం దేవగణైర్మహాత్మభిః
శివాదిభిర్భారతపుణ్యకర్మభిః। 
రరాజ తచ్చాశ్రమమండలం సదా
దివీవ రాజఞ్శశిమండలం యథా॥  13-45-44 (82725) 
క్రీడంతి సర్పైర్నకులా మృగైర్వ్యాఘ్రాశ్చ మిత్రవత్।
ప్రభావాద్దీప్తతపసాం సన్నికర్షాన్మహాత్మనాం॥ 13-45-45 (82726) 
తత్రాశ్రమపదే శ్రేష్ఠే సర్వభూతమనోరమ।
సేవితే ద్విజశార్దూలైర్వేదవేదాంగపారగైః॥ 13-45-46 (82727) 
నానానియమవిఖ్యాతైర్ఋషిభి సుమహాన్మభిః।
ప్రవిశన్నేవ చాపశ్యం జటాచీరధరం ప్రభుం॥ 13-45-47 (82728) 
తేజసా తపసా చైవ దీప్యమానం యథాఽనలం।
శిష్యైరనుగతం శాంతం యువానం బ్రాహ్మణర్వభం॥ 13-45-48 (82729) 
శిరసా వందమానం మాముపమన్యురభాషత॥  13-45-49 (82730) 
స్వాగతం పుండరీకాక్ష సఫలాని తపాంసి నః।
యః పూజ్యః పూజయసి మాం ద్రష్టవ్యో ద్రష్టుమిచ్ఛసి॥ 13-45-50 (82731) 
`మనుష్యతానువృత్త్యా త్వా జ్ఞాత్వా తిష్ఠామ సర్వగం।'
తమహం ప్రాంజలిర్భూత్వా మృగపక్షిష్వథాగ్నిషు। 
ధర్మే చ శిష్యవర్గే చ సమపృచ్ఛమనామయం॥  13-45-51 (82732) 
తతో మాం భగవానాహ సాంనా పరమవల్గునా।
లప్స్యసే తనయం కృష్ణి ఆత్మతుల్యమసంశయం॥ 13-45-52 (82733) 
తపః సుమహదాస్థాయ తోషయేశానమీశ్వరం।
ఇహ దేవః సపత్నీకః సమాక్రీడత్యధోక్షజ॥ 13-45-53 (82734) 
ఇహైనం దైవతశ్రేష్ఠం దేవాః సర్షిగణాః పురా।
తపసా బ్రహ్మచర్యేణ సత్యేన చ దమేన చ॥ 13-45-54 (82735) 
తోషయిత్వా శుభాన్కామాన్ప్రాప్తవంతో జనార్దన।
తేజసాం సపసాం చైవ నిధిః స భగవానిహ॥ 13-45-55 (82736) 
శుభాశుభాన్వితాన్భావాన్విసృజన్స క్షిపన్నపి।
ఆస్తే దేవ్యా సహాచింత్యో యం ప్రార్థయసి శత్రుహన్॥ 13-45-56 (82737) 
హిరణ్యకశిపుర్యోఽభూద్దానవో మేరుకంపనః।
తేన సర్వామరైశ్వర్యం శర్వాత్ప్రాప్తం సమార్బుదం॥ 13-45-57 (82738) 
తస్యైవ పుత్రప్రవరో దమనో నామ విశ్రుతః।
మహాదేవవరాచ్ఛక్రం వర్షార్బుదమయోధయం॥ 13-45-58 (82739) 
విష్ణోశ్చక్రం చ తద్ధోరం వజ్రమాఖండలస్య చ।
శీర్ణం పురాఽభవత్తాత గ్రహస్యాంగేషు కేశవ॥ 13-45-59 (82740) 
[యత్తద్భగవతా పూర్వం దత్తం చక్రం తవానఘ।
జలాంతరచరం హత్వా దైత్యం చ బలగర్వితం॥ 13-45-60 (82741) 
ఉత్పాదితం వృషాంకేన దీప్తజ్వలనసన్నిభం।
దత్తం భగవతా తుభ్యం దుర్ధషం తేజసాఽద్భుతం॥ 13-45-61 (82742) 
న శక్యం ద్రష్టుమన్యేన వర్జయిత్వా పినాకినం।
సుదర్శనం భవత్యేవం భవేనోక్తం తదా తు తత్॥ 13-45-62 (82743) 
సుదర్శనం తదా తస్య లోకే నామ ప్రతిష్ఠితం।
తజ్జీర్ణమభావత్తాత గ్రహస్యాంగేషు కేశవ।  13-45-63 (82744) 
గ్రహస్యాతివలస్యాంగే వరదత్తస్య ధీమతః।
న శస్త్రాణి వహంత్యంగే చక్రవజ్రశతాన్యపి॥]  13-45-64 (82745) 
అర్ద్యమానాశ్చ విబుధా గ్రహేణి సుబలీయసా।
శివదత్తవరాంజఘ్నురసురేంద్రాన్సురా భృశం॥ 13-45-65 (82746) 
తృష్టో విద్యుత్ప్రభస్యాపి త్రిలోకేశ్వరతాం దదౌ।
శతం వర్షసహస్రాణాం సర్వలోకేశ్వరోఽభవత్॥ 13-45-66 (82747) 
మమైవానుచరో నిత్యం భవితాసీతి చాబ్రవీత్।
తథా పుత్రసహస్రాణామయుతం చ దదౌ ప్రభుః॥ 13-45-67 (82748) 
కుశద్వీపం చ స దదౌ రాజ్యేన భగవానజః।
[తథా శతముఖో నామ ధాత్రా సృష్టో మహాసురః।  13-45-68 (82749) 
యేన వర్షశతం సాగ్రమాత్మమాంసైర్హుతోఽనలః।
తం ప్రాహ భవవాంస్తుష్టః కింకరోమీతి శంకరః॥ 13-45-69 (82750) 
తం వై శతముఖః ప్రాహ యోగో భవతు మేఽద్భుతః।
బలం చ దైవతశ్రేష్ఠ శాశ్వతం సంప్రయచ్ఛ మే॥ 13-45-70 (82751) 
తథేతి భగవానాహ తస్య తద్వచనం ప్రభుః।
స్వాయంభువః క్రతుశ్చాపి పుత్రార్థమభవత్పురా॥ 13-45-71 (82752) 
ఆవిశ్య యోగేనాత్మానం త్రీణి వర్షశతాన్యపి।
తస్య చోపదదౌ పుత్రాన్సహస్రం క్రతుసంమితాన్।] 
యోగేశ్వరం దేవగీతం వేత్థ కృష్ణ న సంశయః॥  13-45-72 (82753) 
యాజ్ఞవల్క్య ఇతి ఖ్యాత ఋషిః పరమధార్మికః।
ఆరాధ్య స మహాదేవం ప్రాప్తవానతులం యశః॥ 13-45-73 (82754) 
వేదవ్యాసశ్చ యోగాత్మా పరాశరసుతో మునిః।
సోఽపి శంకరమారాధ్య ప్రాప్తవానతులం యశః॥ 13-45-74 (82755) 
వాలఖిల్యా మఘవతా హ్యవజ్ఞాతాః పురా కిల।
తైః క్రుద్ధైర్భగవాన్రుద్రస్తపసా తోషితో హ్యభూత్॥ 13-45-75 (82756) 
తాంశ్చాపి దైవతశ్రేష్ఠః ప్రాహ ప్రీతో జగత్పతిః।
సుపర్ణం సోమహర్తారం తపసోత్పాదయిష్యథ॥ 13-45-76 (82757) 
మహాదేవస్య రోషాచ్చ ఆపో నష్టాః పురాఽభవన్।
తాశ్చ సప్తకపాలేన దేవైరన్యాః ప్రవర్తితాః॥ 13-45-77 (82758) 
తతః పానీయమభవత్ప్రసన్నే త్ర్యంబకే భువి।
అత్రిభార్యా సుతం దత్తం సోమం దుర్వాససం ప్రభో॥ 13-45-78 (82759) 
అత్రేర్భార్యాఽపి భర్తారం సంత్యజ్య బ్రహ్మవాదినీ।
నాహం తవ మునే భూయో వశగా స్యాం కథంచన॥ 13-45-79 (82760) 
ఇత్యుక్త్వా సా మహాదేవమగమచ్ఛరణం కిల।
నిరాహాస భయాదత్రేస్త్రీణి వర్షశతాన్యపి॥ 13-45-80 (82761) 
అశేత ముసలేష్వేవ ప్రసాదార్థం భవస్య సా।
తామబ్రవీద్ధసందేవో భవితా వై సుతస్తవ॥ 13-45-81 (82762) 
వినా భర్త్రా చరుద్రేణ భవిష్యతి న సంశయః।
వంశే తవైవ నాంనా తు ఖ్యాతిం యాస్యతి చేప్సితాం॥ 13-45-82 (82763) 
వికర్ణశ్చ మహాదేవం తథా భక్తసుఖావహం।
ప్రసాద్య భగవాన్సిద్ధిం ప్రాప్తవాన్మధుసూదన॥ 13-45-83 (82764) 
శాకల్యః సంశితాత్మా వై నవవర్షశతాన్యపి।
ఆరాధయామాస భవం మనోయజ్ఞేన కేశవ॥ 13-45-84 (82765) 
తం చాహ భగవాంస్తుష్టో గ్రంథకారో భవిష్యసి।
వత్సాక్షయా చ తే కీతిస్త్రేలోక్యే వై భవిష్యతి॥ 13-45-85 (82766) 
అక్షయం చ కులం తేఽస్తు మహర్షిభిరలంకృతం।
భవిష్యతి ద్విజశ్రేష్ఠః సూత్రకర్తా సుతస్తవ॥ 13-45-86 (82767) 
సావర్ణిశ్చాపి విఖ్యాత ఋషిరాసీత్కృతే యుగే।
ఇహ తేన తపస్తప్తం షష్టివర్షశతాన్యథ॥ 13-45-87 (82768) 
తమాహ భగవాన్రుద్రః సాక్షాత్తుష్టోస్మి తేఽనఘ।
గ్రంథకృల్లోకవిఖ్యాతో భవితాస్యజరామరః॥ 13-45-88 (82769) 
శక్రేణి తు పురా దేవో వారాణస్యాం జనార్దన।
ఆరాధితోఽభూద్భక్తేన దిగ్వాసా భస్మగుష్ఠితః॥
ఆరాధ్య స మహాదేవం దేవరాజ్యమవాప్తవాన్॥  13-45-89 (82770) 
నారదేన తు భక్త్యాఽసౌ భవ ఆరాధితః పురా।
తస్య తుష్టో మహాదేవో జగౌ దేవగురుర్గురుః॥ 13-45-90 (82771) 
తేజసా తపసా కీర్త్యా త్వత్సమో న భవిష్యతి।
గీతేన వాదితవ్యేన నిత్యం మామనుయాస్యసి॥ 13-45-91 (82772) 
`బాణః స్కందసమత్వం చ కామో దర్పవిమోక్షణం।
లవణోఽవధ్యతామన్యైర్దశాస్యశ్చ పునర్బలం। 
అంతకోఽంతమనుప్రాప్తస్తస్మాత్కోఽన్యః పరః ప్రభుః॥  13-45-92 (82773) 
మయాఽపి చ యథా దృష్టో దేవదేవః పురా విభో।
సాక్షాత్పశుపతిస్తాత తచ్చాపి శృణు మాధవ॥ 13-45-93 (82774) 
యదర్థం చ మయా దేవః ప్రయతేన తథా విభో।
ఆరాధితో మహాతేజాస్తచ్చాపి శృణు విస్తరాత్॥ 13-45-94 (82775) 
యదవాప్తం చ మే పూర్వం దేవదేవాన్మహేశ్వరాత్।
తత్సర్వం నిఖిలేనాద్య కథయిష్యామి తేఽనఘ  13-45-95 (82776) 
పురా కృతయుగే తాత ఋషిరాసీన్మహాయశాః।
వ్యాఘ్రపాద ఇతి ఖ్యాతో వేదవేదాంగపారగః। 
తస్యాహమభవం పుత్రో ధౌంయశ్చాపి మమానుజః॥  13-45-96 (82777) 
కస్యచిత్త్థ కాలస్య ధౌంయేన సహ మాధవ।
ఆగచ్ఛమాశ్రమం క్రీడన్మునీనాం భావితాత్మనాం॥ 13-45-97 (82778) 
తత్రాపి చ మయా దృష్టా దుహ్యమానా పయస్వినీ।
లక్షితం చ మయా క్షీరం స్వాదుతో హ్యమృతోపమం॥ 13-45-98 (82779) 
తదాప్రభృతి చైవాహమరుదం మధుసూదన।
దీయతాం దీయతాం క్షీరం మమ మాతరితీరితా॥ 13-45-99 (82780) 
అభావాచ్చైవ దుగ్ధస్య దుఃఖితా జననీ తదా॥  13-45-100 (82781) 
తతః పిష్టం సమాలోడ్య తోయేన సహ మాధవ।
ఆవయోః క్షీరమిత్యేవ పానార్థం సముపానయత్॥ 13-45-101 (82782) 
అథ గవ్యం పయస్తాత కదాచిత్ప్రాశితం మయా।  13-45-102 (82783) 
పిత్రాఽహం యజ్ఞకాలే హి నీతో జ్ఞాతికులం మహత్।
తత్ర సా క్షరతే దేవీ దివ్యా గౌః సురనందినీ॥ 13-45-103 (82784) 
యస్తాహం తత్పయః పీత్వా రసేన హ్యమృతోపమం।
జ్ఞాత్వా క్షీరగుణాంశ్చైవ ఉపలభ్య హి సంభవం। 
స చ పిష్టరసస్తాత న మే ప్రీతిముపావహత్॥  13-45-104 (82785) 
తతోఽహమబ్రువం బాల్యాజ్జననీమాత్మనస్తదా। 
నేదం క్షీరోదనం మాతర్యత్త్వం మే దత్తవత్యసి॥  13-45-105 (82786) 
తతో మామబ్రవీన్మాతా దుఃఖశోకసమన్వితా।
పుత్రస్నేహాత్పరిష్వజ్య మూర్ధ్ని చాఘ్రాయ మాధవ॥ 13-45-106 (82787) 
కుతః క్షీరోదనం వత్స మునీనాం భావితాత్మనం।
వనే నివసతాం నిత్యం కందమూలఫలాశినాం॥ 13-45-107 (82788) 
ఆస్థితానాం నదీం దివ్యాం వాలఖిల్యైర్నిషేవితాం
కుత క్షీరం వనస్థానాం మునీనాం గిరివాసినాం॥  13-45-108 (82789) 
పావనానాం వనాశానాం వనాశ్రమనివాసినాం।
గ్రాంయాహారనివృత్తానామారణ్యఫలభోజినాం। 
నాస్తి పుత్ర పయోఽరణ్యే సురభీగోత్రవర్జితే॥  13-45-109 (82790) 
నదీగహ్వరశైలేషు తీర్థేషు వివిధేషు చ।
తపసా జప్యనిత్యానాం శివో నః పరమా గతిః॥ 13-45-110 (82791) 
అప్రసాద్య విరూపాక్షం వరదం స్థాణుమవ్యయం।
కుతః క్షీరోదనం వత్స సుఖాని వసనాని చ॥ 13-45-111 (82792) 
తం ప్రపద్య సదా వత్స సర్వభావేన శంకరం।
తత్ప్రసాదాచ్చ కామేభ్యః ఫలం ప్రాప్స్యసి పుత్రక॥ 13-45-112 (82793) 
జనన్యాస్తద్వచః శ్రుత్వా తదాప్రభృతి శత్రుహన్।
[ప్రాంజలిః ప్రణతో భూత్వా ఇదమంబామవోచయం॥ 13-45-113 (82794) 
కోఽయమంబ మహాదేవః స కథం చ ప్రసీదతి।
కుత్ర వా వసతే దేవో ద్రష్టవ్యో వా కథంచన॥ 13-45-114 (82795) 
తుష్యతే వా కథం శర్వో రూపం తస్య చ కీదృశం।
కథం జ్ఞేయః ప్రసన్నో వా దర్శయేజ్జననీ మమ॥ 13-45-115 (82796) 
ఏవముక్తా తదా కృష్ణ మాతా మే సుతవత్సలా।
మూర్ఘన్యాధ్రాయ గోవింద సబాష్పాకులలోచనా॥ 13-45-116 (82797) 
ప్రమార్జంతీ చ గాత్రాణి మమ వై మధుసూదన॥
దైన్యమాలంబ్య జననీ ఇదమాహ సురోత్తమ॥ 13-45-117 (82798) 
దుర్విజ్ఞేయో మహాదేవో దురాధారో దురంతకః।
దురాబాధశ్చ దుర్గ్రాహ్యో దుర్ద్దశ్యో హ్యకృతాత్మభిః॥ 13-45-118 (82799) 
యస్య రూపాణ్యనేకాని ప్రవదంతి మనీషిణః।
స్థానాని చ విచిత్రాణి ప్రాసాదాశ్చాప్యనేకశః॥ 13-45-119 (82800) 
కో హి తత్త్వేన తద్వేద ఈశస్య చరితం శుభం।
కృతవాన్యాని రూపాణి దేవదేవః పురా కిల। 
క్రీడతే చ తథా శర్వః ప్రసీదతి యథాచ వై॥  13-45-120 (82801) 
హృదిస్థః సర్వభూతానాం విశ్వరూపో మహేశ్వరః।
భక్తానామనుకంపార్థం దర్శనం చ యథాశ్రుతం। 
మునీనాం బ్రువతాం దివ్యమీశానచరితం శుభం॥  13-45-121 (82802) 
కృతవాన్యాని రూపాణి కథితాని దివౌకసైః।
అనుగ్రహార్థం విప్రాణాం శృణు వత్స సమాసతః॥ 13-45-122 (82803) 
తాని తే కీర్తయిష్యామి యన్మాం త్వం పరిపృచ్ఛసి॥  13-45-123 (82804) 
బ్రహ్మవిష్ణుసురేంద్రాణాం రుద్రాదిత్యాశ్వినామపి।
విశ్వేషామపి దేవానాం వపుర్ధారయతే భవః॥ 13-45-124 (82805) 
నరాణాం దేవనారీణాం తథా ప్రేతపిశాచయోః।
కిరాతశబరాణాం చ జలజానామనేకశః॥ 13-45-125 (82806) 
కరోతి భగవాన్రూపమాటవ్యశబరాణ్యపి।
కూర్మో మత్స్యస్తథా శంఖః ప్రవాలాంకురభూషణః॥ 13-45-126 (82807) 
యక్షరాక్షససర్పాణాం దైత్యదానవయోరపి।
వపుర్ధారయతే దేవో భూయశ్చ బిలవాసినాం॥ 13-45-127 (82808) 
వ్యాఘ్రసింహమృగాణాం చ తరక్ష్వృక్షపతత్త్రిణాం।
ఉలూకశ్వశృగాలానాం రూపాణి కురుతేఽపి చ॥ 13-45-128 (82809) 
హంసకాకమయూరాణాం కృకలాసకసారసాం।
రూపాణి చ బలాకానాం గృధ్రచక్రాంగయోరపి॥ 13-45-129 (82810) 
కరోతి వా స రూపాణి ధారయత్యపి పర్వతం।
గోరూపం చ మహాదేవో హస్త్యశ్వోష్ట్రఖరాకృతిః॥ 13-45-130 (82811) 
ఛాగశార్దూలరూపశ్చ అనేకమృగరూపధృక్।
అండజానాం చ దివ్యానాం వపుర్ధారయతే భవః॥ 13-45-131 (82812) 
దండీ ఛత్రీ చ కుండీ చ ద్విజానాం వారణస్తథా।
షణ్ముఖో వై బహుముఖస్త్రినేత్రో బహుశీర్షకః॥ 13-45-132 (82813) 
అనేకకటిపాదశ్చ అనేకోదరవక్త్రధృత్।
అనేకపాణిపార్శ్వశ్చ అనేకగపసంవృతః॥ 13-45-133 (82814) 
ఋషిగంధర్వరూపశ్చ సిద్ధచారణరూపధృత్।
భస్పపాండురగాత్రశ్చ చంద్రార్ధకృతభూషణః॥ 13-45-134 (82815) 
అనేకరావసంఘుష్టశ్చానేకస్తుతిసంస్కృతః।
సర్వభూతాంతకః సర్వః సర్వలోకప్రతిష్ఠితః॥ 13-45-135 (82816) 
సర్వలోకాంతరాత్మా చ సర్వగః సర్వవాద్యపి।
సర్వత్ర భగవాన్జ్ఞేయో హృదిస్థః సర్వదేహినాం॥ 13-45-136 (82817) 
యో హి యం కామయేత్కామం యస్మిన్నర్థఽర్చ్యతే పునః।
తత్సర్వం వేత్తి దేవేశస్తం ప్రపద్య యదీచ్ఛసి॥ 13-45-137 (82818) 
నందతే కుప్యతే చాపి తథా హుంకారయత్యపి।
చక్రీ శూలీ గదాపాణిర్ముసలీ ఖడ్గపట్టసీ॥ 13-45-138 (82819) 
భూధరో నాగమౌంజీ చ నాగకుండలకుండలీ।
నాగయజ్ఞోపవీతీ య నాగచర్మోత్తరచ్ఛదః॥ 13-45-139 (82820) 
హసతే గాయతే చైవ నృత్యతే చ మనోహరం।
వాదయత్యపి వాద్యాని విచిత్రాణి గణైర్యుతః॥ 13-45-140 (82821) 
వల్గతే జృంబతే చైవ రుదతే రోదయత్యపి।
ఉన్మత్తమత్తరూపం చ భాషతే చాపి సుస్వరః॥ 13-45-141 (82822) 
అతీవ హసతే రౌద్రస్త్రాసయన్నయనైర్జనం।
జాగర్తి చైవ స్వపితి జృంభతే చ యథాసువం॥ 13-45-142 (82823) 
జపతే జప్యతే చైవ తపతే తప్యతే పునః।
దదాతి ప్రతిగృహ్ణాతి యుంజతే ధ్యాయతేఽపి చ॥ 13-45-143 (82824) 
వేదీమధ్యే తథా యూపే గోష్ఠమధ్యే హుతాశనే।
దృశ్యతే దృశ్యతే చాపి బాలో వృద్ధో యువా తథా॥ 13-45-144 (82825) 
క్రీడతే ఋషికన్యాభిర్ఋషిపత్నీభిరేవ చ।
ఊర్ధ్వకేశో మహాశేఫో నగ్నో వికృతలోచనః॥ 13-45-145 (82826) 
గౌరః శ్యామస్తథా కృష్ణః పాండురో ధూమలోహితః।
వికృతాక్షో విశాలాక్షో దిగ్వాసాః సర్వవాసకః॥ 13-45-146 (82827) 
అరూపస్యాద్యరూపస్య అతిరూపాద్యరూపిణః।
అనాద్యంతమజస్యాంతం వేత్స్యతే కోస్య తత్త్వతః॥ 13-45-147 (82828) 
హృది ప్రాణో మనో జీవో యోగాత్మా యోగసంజ్ఞితః।
ధ్యానం తత్పరమాత్మా చ భావగ్రాహ్యో మహేశ్వరః॥ 13-45-148 (82829) 
వాదకో గాయనశ్చైవ సహస్రశతలోచనః।
ఏకవక్త్రో ద్వివక్త్రశ్చ త్రివక్త్రోఽనేకవక్త్రకః॥ 13-45-149 (82830) 
తద్భక్తస్తద్గతో నిత్యం తన్నిష్ఠస్తత్పరాయణః।
భజ పుత్ర మహాదేవం తతః ప్రాప్స్యసి చేప్సితం॥ 13-45-150 (82831) 
జనన్యాస్తద్వచః శ్రుత్వా తదాప్రభృతి శత్రుహన్।]
మమ భక్తిర్మహాదేవే నైష్ఠికీ సమపద్యత॥  13-45-151 (82832) 
తతోఽహం తప ఆస్థాయ తోపయామాస శంకరం।
దివ్యం వర్షసహస్రం తు వామాంగుష్ఠాగ్రవిష్ఠితః॥ 13-45-152 (82833) 
ఏకం వర్షశతం చైవ ఫలాహారస్తతోఽభవం।
ద్వితీయం శీర్ణపర్ణాశీ తృతీయం చాంబుభోజనః॥ 13-45-153 (82834) 
శతాని సప్త చైవాహం వాయుభక్షస్తదాఽభవం।
ఏకం వర్షసహస్రం తు దివ్యమారాధితో మయా॥ 13-45-154 (82835) 
తతస్తుష్టో మహాదేవః సర్వలోకేశ్వరః ప్రభుః।
ఏకభక్త ఇతి జ్ఞాత్వా జిజ్ఞాసాం కురుతే తదా॥ 13-45-155 (82836) 
శక్రరూపం స కృత్వా తు సర్వైర్దేవగణైర్వృతః।
సహస్రాక్షస్తదా భూత్వా వజ్రపాణిర్మహాయశాః॥ 13-45-156 (82837) 
సుధావదాతం రక్తాక్షం స్తబ్ధకర్ణం మదోత్కటం।
ఆవేష్టతకరం ఘోరం చతుర్దష్ట్రం మహాగజం॥ 13-45-157 (82838) 
సమాస్థితః స భగవాందీప్యమానః స్వతేజసా।
ఆజగామ కిరీటీ తు హారకేయూరభూషితః॥ 13-45-158 (82839) 
పాండురేణాతపత్రేణ ధ్రియమాణేన మూర్ధని।
సేవ్యభానోప్సరోభిశ్చ దివ్యగంధర్వనాదితైః॥ 13-45-159 (82840) 
తతో మామాహ దేవేంద్రస్తుష్టస్తేఽహం ద్విజోత్తమ।
వరం వృణీష్వ మత్తస్త్వం యత్తే మనసి వర్తతే॥ 13-45-160 (82841) 
శక్రస్య తు వచః శ్రుత్వా నాహం ప్రీతమనాఽభవం।
అబ్రవం చ తదా కృష్ణ దేవరాజమిదం వచః॥ 13-45-161 (82842) 
నాహం త్వత్తో వరం కాంక్షే నాన్యస్మాదపి దైవతాత్।
మహాదేవాదృతే సౌంయ సత్యమేతద్బ్రవీమి తే॥ 13-45-162 (82843) 
సత్యంసత్యం హి నః శక్ర వాక్యమేతత్సునిశ్చితం।
న యన్మిహేశ్వరం ముక్త్వా కథాఽన్యా మమ రోచతే॥ 13-45-163 (82844) 
పశుపతివచనాద్భవామి సద్యః
కృమిరథవా తరురప్యనేకశాఖః। 
అపశుపతివరప్రసాదజా మే
త్రిభువనరాజ్యవిభూతిరప్యనిష్టా॥  13-45-164 (82845) 
[జన్మశ్వపాకమధ్యేఽ-
పి మేఽస్తు హరచరణవందనరతస్య। 
మా వాఽనీశ్వరభక్తో
భవాని భవనేఽపి శక్రస్య॥  13-45-165 (82846) 
వాయ్వంబుభుజోఽపి సతో।
నరస్య దుఃఖక్షయః కుతస్తస్య। 
భవతి హి సురాసురగురౌ
యస్య న విశ్వేశ్వరే భక్తిః॥  13-45-166 (82847) 
అలమన్యాభిస్తేషాం
కథాభిరప్యన్యధర్మయుక్తాభిః। 
యేషాం న క్షణమపి రుచితో
హరచరణస్మరణవిచ్ఛేదః॥  13-45-167 (82848) 
హరచరణనిరతమతినా
భవితవ్యమనార్జవం యుగం ప్రాప్య। 
సంసారభయం న భవతి
హరభక్తిరసాయనం పీత్వా॥  13-45-168 (82849) 
దివసం దివసార్ధం వా ముహూర్తం వా క్షణం లవం।
న హ్యలబ్ధప్రసాదస్య భక్తిర్భవతి శంకరే॥]  13-45-169 (82850) 
అపి కీటః పతంగో వా భవేయం శంకరాజ్ఞయా।
న తు శక్ర త్వయా దత్తం త్రైలోక్యమపి కామయే॥ 13-45-170 (82851) 
[శ్వాఽపి మహేశ్వరవచనా-
ద్భవామి స హి నః పరః కామః। 
త్రిదశగణరాజ్యమపి ఖలు
నేచ్ఛాంయమహేశ్వరాజ్ఞప్తం॥  13-45-171 (82852) 
న నాకపృష్ఠం న చ దేవరాజ్యం
న బ్రహ్మలోకం న చ నిష్కలత్వం। 
న సర్వకామానఖిలాన్వృణోమి
హరస్య దాసత్వమహం వృణోమి॥]  13-45-172 (82853) 
యావచ్ఛశాంకధవలామలబద్ధమౌలి-
ర్న ప్రీయతే పశుపతిర్భగవాన్మమేశః। 
తావజ్జరామరణజన్మశతాభిఘాతై-
ర్దుఃఖాని దేహవిహితాని సముద్వహామి॥  13-45-173 (82854) 
దివసకరశశాంకవహ్నిదీప్తం
త్రిభువనసారమసారమాద్యమేకం। 
అజరమమరమప్రసాద్య రుద్రం
జగతి పుమానిహ కో లభేత శాంతిం॥  13-45-174 (82855) 
`ధిక్తేషాం ధిక్తేషాం
పునరపి చ ధిగస్తు ధిక్తేషాం। 
యేషాం న వసతి హృదయే
కుపథగతివిమోక్షకో రుద్రః'॥  13-45-175 (82856) 
యది నామ జన్మ భూయో
భవతి మదీయైః పునర్దోషైః। 
తస్మింస్తస్మింజన్మని
భవే భవేన్మేఽక్షయా భక్తిః॥  13-45-176 (82857) 
శక్ర ఉవాచ। 13-45-177x (6849) 
కః పునర్భవనే హేతురీశే కారణకారణే।
యేన శర్వాదృతేఽన్యస్మాత్ప్రసాదం నాభికాంక్షసి॥ 13-45-177 (82858) 
[ఉపమన్యురువాచ। 13-45-178x (6850) 
సదసద్వ్యక్తమవ్యక్తం యమాహుర్బ్రహ్మవాదినః।
నిత్యమేకమనేకం చ వరం తస్మాద్వృణీమహే॥ 13-45-178 (82859) 
అనాదిమధ్యపర్యంతం జ్ఞానైశ్వర్యమచింతితం।
ఆత్మానం పరమం యస్మాద్వరం తస్మాద్వృణీమహే॥ 13-45-179 (82860) 
ఐశ్వర్యం సకలం యస్మాదనుత్పాదితమవ్యయం।
అబీజాద్బీజసంభూతం వరం తస్మాద్వృణీమహే॥ 13-45-180 (82861) 
తమసః పరమం జ్యోతిస్తపస్తద్వృత్తినాం పరం।
యం జ్ఞాత్వా నానుశోచంతి వరం తస్మాద్వృణీమహే॥ 13-45-181 (82862) 
భూతభావనభావజ్ఞం సర్వభూతాభిభావనం।
సర్వగం సర్వదం దేవం పూజయామి పురందర॥ 13-45-182 (82863) 
హేతువాదైర్వినిర్ముక్తం సాంఖ్యయోగార్థదం పరం।
యముపాసంతి తత్త్వజ్ఞా వరం తస్మాద్వృణీమహే॥ 13-45-183 (82864) 
మఘవన్మఘవాత్మానం యం వదంతి సురేశ్వరం।
సర్వభూతగురుం దేవం వరం తస్మాద్వృణీమహే॥ 13-45-184 (82865) 
యత్పూర్వమసృజద్దేవం బ్రహ్మాణం లోకభావనం।
అండమాకాశమాపూర్య వరం తస్మాద్వృణీమహే॥ 13-45-185 (82866) 
అగ్నిరాపోఽనిలః పృథ్వీ ఖం బుద్ధిశ్చ మనో మహాన్।
స్రష్టా చైషాం భవేద్యోఽన్యో బ్రూహి కః పరమేశ్వరాత్॥ 13-45-186 (82867) 
మనో మతిరహంకారస్తన్మాత్రాణీంద్రియాణి చ।
బ్రూహి చైషాం భవేచ్ఛక్ర కోఽన్యోస్తి పరమం శివాత్॥ 13-45-187 (82868) 
స్రష్టారం భువనస్యేహ వదంతీహ పితామహం।
ఆరాధ్య స తు దేవేశమశ్నుతే మహతీం క్షియం॥ 13-45-188 (82869) 
భగవత్యుత్తమైశ్వర్యం బ్రహ్మవిష్ణుపురోగమం।
విద్యతే వై మహాదేవాద్బ్రూహి కః పరమేశ్వరాత్॥ 13-45-189 (82870) 
దైత్యదానవముఖ్యానామాధిపత్యారిమర్దనాత్।
కోఽన్యః శక్రోతి దేవేశాద్దితేః సంపాదితుం సుతాన్॥ 13-45-190 (82871) 
దిక్కాలసూర్యతేజాంసి గ్రహవాయ్విందుతారకాః।
విద్ధి త్వేతే మహాదేవాద్బ్రూహి కః పరమేశ్వరాత్॥ 13-45-191 (82872) 
అథోత్పత్తివినాశే వా యజ్ఞస్య త్రిపురస్య వా।
దైత్యదానవముఖ్యానామాధిపత్యారిమర్దనః॥ 13-45-192 (82873) 
కిం చాత్ర బహుభిః సూక్తైర్హేతువాదైః పురందర।
సహస్రనయనం దృష్ట్వా త్వామేవ సురసత్తమ॥ 13-45-193 (82874) 
పూజితం సిద్ధగంధర్వైర్దేవైశ్చ ఋషిభిస్తథా।
దేవదేవప్రసాదేన తత్సర్వం కుశికోత్తమ॥ 13-45-194 (82875) 
అవ్యక్తముక్తకేశాయ సర్వగస్యేదమాత్మకం।
చేతనాచేతనాద్యేషు శక్ర విద్ధి మహేశ్వరాత్॥ 13-45-195 (82876) 
భువాద్యేషు మహాంతేషు లోకాలోకాంతరేషు చ।
ద్వీపస్థానేషు మేరోశ్చ విభవేష్వంతరేషు చ।  13-45-196 (82877) 
భగవన్మఘవందేవం వదంతే తత్త్వదర్శినః॥
యది దేవాః సురాః శక్ర పశ్యంత్యన్యాం భవాకృతిం।  13-45-197 (82878) 
కిం న గచ్ఛంతి శరణం మర్దితాశ్చాసురైః సురాః॥
అభిఘాతేషు దేవానాం సయక్షోరగరక్షసాం।  13-45-198 (82879) 
పరస్పరవినాశీషు స్వస్థానైశ్వర్యదో భవః॥
అంధకస్యాథ శుక్రస్య దుందుభేర్మహిషస్య చ। 
యక్షేంద్రబలరక్షఃసు నివాతకవచేషు చ।
వరదానావఘాతాయ బ్రూహి కోఽన్యో మహేశ్వరాత్॥  13-45-199 (82880) 
సురాసురగురోర్వక్త్రే కస్య రేతః పురా హుతం।
కస్య వాఽన్యస్య రేతస్తద్యేన హైమో గిరిః కృతః॥ 13-45-200 (82881) 
దిగ్వాసాః కీర్త్యతే కోఽన్యో లోకే కశ్చోర్ధ్వరేతసః।
కస్య చార్ధే స్థితా కాంతా అనంగః కేన నిర్జితః॥ 13-45-201 (82882) 
బ్రూహీంద్ర పరమం స్థానం కస్య దేవైః ప్రశస్యతే।
శ్మశానే కస్య క్రీడార్థం నృత్తే వా కోఽభిభాష్యతే॥ 13-45-202 (82883) 
కస్యైశ్వర్యం సమానం చ భూతైః కో వాఽపి క్రీడతే।
కస్య తుల్యబలా దేవగణాశ్చైశ్వర్యదర్పితాః॥ 13-45-203 (82884) 
ఘుష్యతే హ్యచలం స్థానం కస్య త్రైలోక్యపూజితం।
వర్షతే తపతే కోఽన్యో జ్వలతే తేజసా చ కః॥ 13-45-204 (82885) 
కస్మాదోషధిసంపత్తిః కో వా ధారయతే వసు।
ప్రకామం క్రీడతే కో వా త్రైలోక్యే సచరాచరే॥ 13-45-205 (82886) 
జ్ఞానసిద్ధిక్రియాయోగైః సేవ్యమానశ్చ యోగిభిః।
ఋషిగంధర్వసిద్ధైశ్చ విహితం కారణం పరం॥ 13-45-206 (82887) 
కర్మయజ్ఞక్రియాయోగైః సేవ్యమానః సురాసురైః।
నిత్యం కర్మఫలైర్హీనం తమహం కారణం వదే॥ 13-45-207 (82888) 
స్థూలం సూక్ష్మమనౌపంయమగ్రాహ్యం గుణగోచరం।
గుణహీనం గుణాధ్యక్షం పరం మాహేశ్వరం పదం॥ 13-45-208 (82889) 
విశ్వేశం కారణగురుం లోకకాలోకాంతకారణం।
భూతాభూతభవిష్యచ్చ జనకం సర్వకారణం।  13-45-209 (82890) 
అక్షరాక్షరమవ్యక్తం విద్యావిద్యే కృతాకృతే।
ధర్మాధర్మౌ యతః శక్ర తమహం కారణం బ్రువే॥ 13-45-210 (82891) 
ప్రత్యక్షమిహ దేవేంద్ర పశ్య లింగం భగాంకితం।
దేవదేవేన రుద్రేణ సృష్టిసంహారహేతునా॥ 13-45-211 (82892) 
మాత్రా పూర్వం మమాఖ్యాతం కారణం లోకలక్షణం।
నాస్తి చేశాత్పరం శక్ర తం ప్రపద్య యదీచ్ఛసి॥ 13-45-212 (82893) 
ప్రత్యక్షం నను తే సురేశ విదితం సంయోగలింగోద్భవం
త్రైలోక్యం సవికారనిర్గుణగణం బ్రహ్మాదిరేతోద్భవం। 
యద్బ్రహ్మేంద్రహుతాశవిష్ణుసహితా దేవాశ్చ దైత్యేశ్వరా
నాన్యత్కామసహస్రకల్పితధియః శంసంతి ఈశాత్పరం॥  13-45-213 (82894) 
తం దేవం సచరాచరస్య జగతో వ్యాఖ్యాతవేద్యోత్తమం
కామార్థీ వరయామి సంయతమనా మోక్షాయ సద్యః శివం 
హేతుభిర్వా కిమన్యైస్తైరీశః కారణకారణం।
న శుశ్రుమ యదన్యస్య లింగమభ్యర్చితం సురైః॥  13-45-214 (82895) 
కస్యాన్యస్య సురైః సర్వైర్లింగం ముక్త్వా మహేశ్వరం।
అర్చ్యతేఽర్చితపూర్వం వా బ్రూహి యద్యస్తి తే శ్రుతిః॥ 13-45-215 (82896) 
యస్య బ్రహ్మ చ విష్ణుశ్చ త్వం చాపి సహదైవతైః।
అర్చయధ్వం సదా లింగం తస్మాచ్ఛ్రేష్ఠతమో హి సః॥ 13-45-216 (82897) 
న పద్మాంగా న చక్రాంకా న వజ్రాంకా యతః ప్రజాః।
లింగాంకా చ భగాంకా చ తస్మాన్మాహేశ్వరీ ప్రజా॥ 13-45-217 (82898) 
దేవ్యాఃకరణరూపభావజనితాఃసర్వాభగాంకాః స్త్రియో
లింగేనాపి హరస్య సర్వపురుషాః ప్రత్యక్షచిహ్నీకృతాః। 
యోఽన్యత్కారణమీశ్వరాత్ప్రవదతే దేవ్యా చ యన్నాంకితం
త్రైలోక్యే సచరాచరే స తు పుమాన్బాహ్యో భవేద్దుర్మతిః॥  13-45-218 (82899) 
పుల్లింగం సర్వమీశానం స్త్రీలింగం విద్ధి చాప్యమాం।
ద్వాభ్యాం తనుభ్యాం వ్యాప్తం హి చరాచరమిదం జగత్॥]  13-45-219 (82900) 
తస్మాద్వరమహం కాంక్షే నిధనం వాఽపి కౌశిక।
గచ్ఛ వా తిష్ఠ వా శక్ర యథేష్టం బలసూదన॥ 13-45-220 (82901) 
కామమేష వరో మేస్తు శాపో వాఽథ మహేశ్వరాత్।
న చాన్యాం దేవతాం కాంక్షే సర్వకామఫలామపి॥ 13-45-221 (82902) 
ఏవముక్త్వా తు దేవేంద్రం దుఃఖాదాకులితేంద్రియః।
న ప్రసీదతి మే దేవః కిమేతదితి చింతయన్॥ 13-45-222 (82903) 
అథాపశ్యం క్షణేనైవ తమేవైరావతం పునః।
హంసకుందేందుసదృశం మృణాలరజతప్రభం॥ 13-45-223 (82904) 
వృషరూపధరం సాక్షాత్క్షీరోదమివ సాగరం।
కృష్ణపుచ్ఛం మహాకాయం మధుపింగలలోచనం॥ 13-45-224 (82905) 
వజ్రసారమయైః శృంగైర్నిష్టప్తకనకప్రభైః।
సుతీక్ష్ణైర్మృదురక్తాగ్రైరుత్కిరంతమివావనిం॥ 13-45-225 (82906) 
జాంబూనదేన దాంనా చ సర్వతః సమలంకృతం।
సువక్త్రఖురనాసం చ సుకర్ణం సుకటీతటం। 
సుపార్శ్వం విపులస్కంధం సురూపం చారుదర్శనం॥  13-45-226 (82907) 
కకుదం తస్య చాభాతి స్కంధమాపూర్య ధిష్ఠితం।
తుషారగిరికూటాభం సితాభ్రశిఖరోపమం॥ 13-45-227 (82908) 
తభాస్థితశ్చ భగవాందేవదేవః సహోమయా।
అశోభత మహాదేవః పౌర్ణమాస్యామివోడురాట్॥ 13-45-228 (82909) 
`కిరీటం చ జటాభారః సర్పాద్యాభరణాని చ।
వజ్రాదిశూలమాతంగగంభీరస్మితమాగతం॥'  13-45-229 (82910) 
తస్య తేజోభవో వహ్నిః సమేఘః స్తనయిత్నుమాన్।
సహస్రమివ సూర్యాణాం సర్వమాపూర్య ధిష్ఠితః॥ 13-45-230 (82911) 
ఈశ్వరః సుమహాతేజాః సంవర్తక ఇవానలః।
యుగాంతే సర్వభూతానాం దిధక్షురివ చోద్యతః॥ 13-45-231 (82912) 
తేజసా తు తదా వ్యాప్తం దుర్నిరీక్ష్యం సమంతతః।
పునరుద్విగ్నహృదయ కిమేతదితి చింతయం॥ 13-45-232 (82913) 
ముహూర్తమివ తత్తేజో వ్యాప్య సర్వా దిశో దశ।
ప్రశాంతం చ క్షణేనైవ దేవదేవస్య మాయయా॥ 13-45-233 (82914) 
అథాపశ్యం స్థితం స్థాణుం భగవంతం మహేశ్వరం।
`సౌరభేయగతం సౌంయం విధూమమివ పావకం॥ 13-45-234 (82915) 
ప్రశాంతమనసం దేవం త్రినేత్రమపరాజితం।
సహితం చారుసర్వాంగ్యా పార్వత్యా పరమేశ్వరం॥'  13-45-235 (82916) 
నీలకంఠం మహాత్మనమసక్తం తేజసాం నిధిం।
అష్టాదశభుజం స్థాణుం సర్వాభరణభూషితం॥ 13-45-236 (82917) 
శుక్లాంబరధరం దేవం శుక్లమాల్యానులేపనం।
శుక్లధ్వజమనాధృష్యం శుక్లయజ్ఞోపవీతినం॥ 13-45-237 (82918) 
గాయద్భిర్నృత్యమానైశ్చ వాదయద్భిశ్చ సర్వశః।
వృతం పార్శ్వచరైర్దివ్యైరాత్మతుల్యపరాక్రమైః॥ 13-45-238 (82919) 
బాలేందుముకుటం పాండుం శరచ్చంద్రమివోదితం।
త్రిభిర్నేత్రైః కృతోద్యోతం త్రిభిః సూర్యైరివోదితైః॥ 13-45-239 (82920) 
`సర్వవిద్యాధిపం దేవం శరచ్చంద్రసమప్రభం।
నయనాహ్లాదసౌంయోఽహమపశ్యం పరమేశ్వరం॥'  13-45-240 (82921) 
అశోభతాస్య దేవస్య మాలా గాత్రే సితప్రభే।
జాతరూపమయైః పద్మైర్గ్రథితా రత్నభూషితా॥ 13-45-241 (82922) 
మూర్తిమంతి తథాఽస్త్రాణి సర్వతేజోమయాని చ।
మయా దృష్టాని గోవింద భవస్యామితతేజసః॥ 13-45-242 (82923) 
ఇంద్రాయుధసహస్రాభం ధనుస్తస్య మహాత్మనః।
పినాకమితి విఖ్యాతం స చ వై పన్నగో మహాన్॥ 13-45-243 (82924) 
సప్తశీర్షో మహాకాయస్తీక్ష్ణదంష్ట్రో విషోల్వణః।
జ్యావేష్టితమహాగ్రీవః స్థితః పురుషవిగ్రహః॥ 13-45-244 (82925) 
శరశ్చ సూర్యసంకాశో దృష్టః పాశుపతాహ్వయః।
`సహస్రభుజజిహ్వాస్యో భీషణో నాగవింగ్రహ॥ 13-45-245 (82926) 
శంఖశూలాసిభిశ్చైవ పట్టసై రూపవాన్స్థితః।
యేన చ త్రిపురం దగ్ధం సర్వదేవమయః ******  13-45-246 (82927) 
అద్వితీయమనిర్దేశ్యం సర్వభూతభయావహం।
సస్ఫులింగం మహాకాయం విసృజంతమివానలం॥ 13-45-247 (82928) 
ఏకపాదం మహాదంష్ట్రం సహస్రశిరసోదరం।
సహస్రభుజజిహ్వాక్షముద్గిరంతమివానలం॥ 13-45-248 (82929) 
బ్రాహ్మాన్నారాయణాచ్చైంద్రాదాగ్నేయాదపి వారుణాత్।
యద్విశిష్టం మహాబాహో సర్వశస్త్రవిఘాతనం॥ 13-45-249 (82930) 
యేన తత్త్రిపురం దగ్ధ్వా క్షణాద్భస్మీకృతం పురా।
శరేణైకేన గోవింద మహాదేవేన లీలయా॥ 13-45-250 (82931) 
నిర్దహేత చ యత్కృత్స్నం త్రైలోక్యం సచరాచరం।
మహేశ్వరభుజోత్సృష్టం నిమేషార్ధాన్న సంశయః॥ 13-45-251 (82932) 
నావధ్యో యస్య లోకేఽస్మిన్బ్రహ్మవిష్ణుసురేష్వపి।
తదహం దృష్టవాంస్తత్ర ఆశ్చర్యమిదముత్తమం॥ 13-45-252 (82933) 
గుహ్యమస్త్రవరం నాన్యత్తత్తుల్యమధికం హి వా।
యత్తచ్ఛూలమితి ఖ్యాతం సర్వలోకేషు శూలినః  13-45-253 (82934) 
దారయేద్ద్యాం మహీ కృత్స్నాం శోషయేద్వా మహోదధిం।
సంహరేద్వా జగత్కృత్స్నం విసృష్టం శూలపాణినా॥ 13-45-254 (82935) 
యౌవనాశ్వో హతో యేన మాంధాతా సబలః పురా।
చక్రవర్తీ మహాతేజాస్త్రిలోకవిజయీ నృపః॥ 13-45-255 (82936) 
మహాబలో మహావీర్యః శక్రతుల్యపరాక్రమః।
కరస్థేనైవ గోవింద లవణస్యేహ రక్షసః॥ 13-45-256 (82937) 
తచ్ఛూలమతితీక్ష్ణాగ్రం సుభీమం రోమహర్షణం।
త్రిశిఖాం భ్రుకుటిం కృత్వా తర్జమానమివ స్థితం॥ 13-45-257 (82938) 
విధూమం సార్చిషం కృష్ణం కాలసూర్యమివోదితం।
సర్పహస్తమనిర్దేశ్యం పాశహస్తామివాంతకం॥ 13-45-258 (82939) 
దృష్టవానస్మి గోవింద తదస్త్రం రుద్రసన్నిధౌ।
పరశుస్తీక్ష్ణధారశ్చ దత్తో రామస్య యః పురాః॥ 13-45-259 (82940) 
మహాదేవేన తుష్టేన దత్తం భృగుసుతాయ చ।
కార్తవీర్యో హతో యేన చక్రవర్తీ మహామృధే॥ 13-45-260 (82941) 
త్రిఃసప్తకృత్వః పృథివీ యేన నిఃక్షత్రియా కృతా।
జామదగ్న్యేన గోవింద రామేణాక్లిష్టకర్మణా॥ 13-45-261 (82942) 
దీప్తధారః సురౌద్రాస్యః సర్పకంఠాగ్రధిష్ఠితః॥
అభవచ్ఛూలినోఽభ్యాశే దీప్తవహ్నిశతోపమః।  13-45-262 (82943) 
అసంఖ్యేయాని చాస్త్రాణి తస్య దివ్యాని ధీమతః।
ప్రాధాన్యతో మయైతాని కీర్తితాని తవానఘ॥ 13-45-263 (82944) 
సవ్యదేశే తు దేవస్య బ్రహ్మా లోకపితామహః।
దివ్యం విమానమాస్థాయ హంసయుక్తం మనోజవం॥ 13-45-264 (82945) 
వామపార్శ్వగతశ్చాపి తథా నారాయణః స్థితః।
వైనతేయం సమారుహ్య శంఖచక్రగదాధరః॥ 13-45-265 (82946) 
స్కందో మయూరమాస్థాయ స్థితో దేవ్యాః సమీపతః।
శక్తిఘంటే సమాదాయ ద్వితీయ ఇవ పావకః॥ 13-45-266 (82947) 
పురస్తాచ్చైవ దేవస్య నందిం పశ్యాంయవస్థితం।
శూలం విష్టభ్య తిష్ఠంతం ద్వితీయమివ శంకరం॥ 13-45-267 (82948) 
స్వాయంభువాద్యా మనవో భృగ్వాద్యా ఋషయస్తథా।
శక్రాద్యా దేవతాశ్చైవ సర్వ ఏవ సమభ్యయుః॥ 13-45-268 (82949) 
సర్వభూతగణాశ్చైవ మాతరో వివిధాః స్థితాః।
తేఽభివాద్య మహాత్మానం పరివార్య సమంతతః॥ 13-45-269 (82950) 
అస్తువన్వివిధైః సతోత్రైర్మహాదేవం సురాస్తదా।
`జగన్మూర్తి మహాలింగం తన్మధ్యే స్ఫూతరూపిణం॥ 13-45-270 (82951) 
బ్రహ్మా భవం తదాఽస్తౌవీద్రథంతరముదీరయన్।
జ్యేష్ఠసాంనా చ దేవేశం జగౌ నారాయణస్తదా॥ 13-45-271 (82952) 
గృణన్బ్రహ్మ పరం శక్రః శతరుద్రియముత్తమం।
బ్రహ్మా నారాయణశ్చైవ దేవరాజశ్చ కౌశికః। 
అశోభంత మహాత్మానస్త్రయస్త్రయ ఇవాగ్నయః॥  13-45-272 (82953) 
తేషాం మధ్యగతో దేవో రరాజ భగవాంఛివః।
శరదభ్రవినిర్ముక్తః పరిధిస్థ ఇవాంశుమాన్॥ 13-45-273 (82954) 
అయుతాని చ చంద్రార్కానపశ్యం దివి కేశవ।
తతోఽహమస్తువం దేవం స్తవేనానేన సువ్రత॥ 13-45-274 (82955) 
ఉపమన్యురువాచ। 13-45-275x (6851) 
నమో దేవాధిదేవాయ మహాదేవాయ తే నమః।
శక్రరూపాయ శక్రాయ శక్రవేషధరాయ చ॥ 13-45-275 (82956) 
నమస్తే వజ్రహస్తాయ పింగలాయారుణాయ చ।
పినాకపాణయే నిత్యం శంఖశూలధరాయ చ॥। 13-45-276 (82957) 
నమస్తే కృష్ణవాసాయ కృష్ణకుంచితమూర్ధజ।
కృష్ణాజినోత్తరీయాయ కృష్ణాష్టమిరతాయ చ॥ 13-45-277 (82958) 
శుక్లవర్ణాయ శుక్లాయ శుక్లాంబరధరాయ చ।
శుక్లభస్మావలిప్తాయ శుక్లకర్మరతాయ చ॥ 13-45-278 (82959) 
నమోస్తు రక్తవర్ణాయ రక్తాంబరధరాయ చ।
రక్తధ్వజపతాకాయ రక్తస్రగనులేపినే॥ 13-45-279 (82960) 
నమోస్తు పీతవర్ణాయ పీతాంబరధరాయ చ॥  13-45-280 (82961) 
నమోస్తూచ్ఛ్రితచ్ఛత్రాయ కిరీటవరధారిణే।
అర్ధహారార్దకేయూర అర్ధకుండలకర్ణినే॥ 13-45-281 (82962) 
నమః పవనవేగాయ నమో దేవాయ వై నమః।
సురేంద్రాయ మునీంద్రాయ మహేంద్రాయ నమోస్తు తే॥ 13-45-282 (82963) 
నమః పద్మార్ధమాలాయ ఉత్పలైర్మిశ్రితాయ చ।
అర్ధచందనలిప్తాయ అర్ధస్రగనులేపినే॥ 13-45-283 (82964) 
నమ ఆదిత్యవక్త్రాయ ఆదిత్యనయనాయ చ।
నమ ఆదిత్యవర్ణాయ ఆదిత్యప్రతిమాయ చ॥ 13-45-284 (82965) 
నమః సోమాయ సౌంయాయ సౌంయవక్త్రధరాయ చ।
సౌంయరూపాయ ముఖ్యాయ సౌంయదంష్ట్రావిభూషిణే॥ 13-45-285 (82966) 
నమః శ్యామాయ గౌరాయ అర్ధపీతార్ధపాండవే।
నారీనరశరీరాయ స్త్రీపుంసాయ నమోస్తు తే॥ 13-45-286 (82967) 
నమో వృషభవాహాయ గజేంద్రగమనాయ చ।
దుర్గమాయ నమస్తుభ్యమగంయాగమనాయ చ॥ 13-45-287 (82968) 
నమోస్తు గణనీతాయ గణవృందరతాయ చ।
గుణానుయాతమార్గాయ గణనిత్యవ్రతాయ చ॥ 13-45-288 (82969) 
నమః శ్వేతాభ్రవర్ణాయ సంధ్యారాగప్రభాచ య।
అనుద్దిష్టామభిధానాయ స్వరూపాయ నమోస్తు తే॥ 13-45-289 (82970) 
నమో రక్తాగ్రవాసాయ రక్తసూత్రధరాయ చ।
రక్తమాలావిచిత్రాయ రక్తాంబరధరాయ చ॥ 13-45-290 (82971) 
మణిభూషితమూర్ధాయ నమశ్చంద్రార్ధభూషిణే।
విచిత్రమణిమూర్ధాయ కుసుమాష్టధరాయ చ॥ 13-45-291 (82972) 
నమోఽగ్నిముఖనేత్రాయ సహస్రశశిలోచనే।
అగ్నిరూపాయ కాంతాయ నమోస్తు గహనాయ చ॥ 13-45-292 (82973) 
ఖచరాయ నమస్తుభ్యం గోచరాభిరతాయ చ।
భూచరాయ భువనాయ అనంతాయ శివాయ చ॥ 13-45-293 (82974) 
నమో దిగ్వాససే నిత్యమధివాససువాససే।
నమో జగన్నివాసాయ ప్రతిపత్తిసుఖాయ చ॥ 13-45-294 (82975) 
నిత్యముద్బద్ధముకుటే మహాకేయూరధారిణే।
సర్పకంఠోపహారాయ విచిత్రాభరణాయ చ॥ 13-45-295 (82976) 
నమస్త్రినేత్రనేత్రాయ సహస్రశతలోచనే।
స్త్రీపుంసాయ నపుంసాయ నమః సాంఖ్యాయ యోగినే॥ 13-45-296 (82977) 
శంయోరభిస్రవంతాయ అథర్వాయ నమోనమః।
నమః సర్వార్తినాశాయ నమః శోకహరాయ చ॥ 13-45-297 (82978) 
నమో మేఘనినాదాయ బహుమాయాధరాయ చ।
బీజక్షేత్రాభిపాలాయ స్రష్టారాయ నమోనమః॥ 13-45-298 (82979) 
నమః సురాసురేశాయ విశ్వేశాయ నమోనమః।
మనః పవనవేగాయ నమః పవనరూపిణే॥ 13-45-299 (82980) 
నమః కాంచనమాలాయ గిరిమాలాయ వై నమః।
నమః సురారిమాలాయ చండవేగాయ వై నమః॥ 13-45-300 (82981) 
బ్రహ్మశిరోపహర్తాయ మహిషఘ్నాయ వై నమః।
నమః స్త్రీరూపధారాయ యజ్ఞవిధ్వంసనాయ చ॥ 13-45-301 (82982) 
నమస్త్రిపురహర్తాయ యజ్ఞవిధ్వంసనాయ చ।
నమః కామాంగనాశాయ కాలదండధరాయ చ॥ 13-45-302 (82983) 
నమః స్కందవిశాఖాయ బ్రహ్మదండాయ వై నమః।
నమో భవాయ శర్వాయ విశ్వరూపాయ వై నమః॥ 13-45-303 (82984) 
ఈశానాయ భవఘ్నాయ నమోస్త్వంధకఘాతినే।
నమో విశ్వాయ మాయాయచింత్యాచింత్యాయ వై నమః॥ 13-45-304 (82985) 
త్వం నో గతిశ్చ శ్రేష్ఠశ్చ త్వమేవ హృదయం తథా।]
త్వం బ్రహ్మా సర్వదేవానాం రుద్రాణాం నీలలోహితః॥  13-45-305 (82986) 
ఆత్మా చ సర్వభూతానాం సాంఖ్యే పురుష ఉచ్యతే।
ఋషభస్త్వం పవిత్రాణాం యోగినాం నిష్కలః శివః॥ 13-45-306 (82987) 
గృహస్థస్త్వమాశ్రగిణామీశ్వరాణాం మహేశ్వరః।
కుబేరః సర్వయక్షాణాం క్రతూనాం విష్ణురుచ్యతే॥ 13-45-307 (82988) 
పర్వతానాం భవాన్మేరుర్నక్షత్రాణాం చ చంద్రమాః।
వసిష్ఠస్త్వమృషీణాం చ గ్రహాణాం సూర్య ఉచ్యతే॥ 13-45-308 (82989) 
ఆరణ్యానాం పశూనాం చ సింహస్త్వం పరమేశ్వరః।
గ్రాంయాణాం గోవృషశ్చాసి భవాఁల్లోక్ప్రపూజితః॥ 13-45-309 (82990) 
ఆదిత్యానాం భవాన్విష్ణుర్వసూనాం చైవ పావకః।
పక్షిణాం వైనతేయస్త్వమనంతో భ్రుజగేషు చ॥ 13-45-310 (82991) 
సామవేదశ్చ వేదానాం యజుషాం శతరుద్రియం।
సనత్కుమారో యోగానాం సాంఖ్యానాం కపిలో హ్యసి॥ 13-45-311 (82992) 
శక్రోసి మరుతాం దేవ పితౄణాం హవ్యవాడసి॥
బ్రహ్మలోకశ్చ లోకానాం గతీనాం మోక్ష ఉచ్యసే॥ 13-45-312 (82993) 
క్షీరోదః సాగరాణాం చ శైలానాం హిమవాన్గిరిః।
వర్ణానాం బ్రాహ్మణశ్చాసి విప్రాణాం దీక్షితో ద్విజః॥ 13-45-313 (82994) 
ఆదిస్త్వమసి లోకానాం సంహర్తా కాల ఏవ చ
యచ్చాన్యదపి లోకే వై సర్వతేజోధికం స్మృతం। 
తత్సర్వం భగవానేవ ఇతి మే నిశ్చితా మతిః॥  13-45-314 (82995) 
నమస్తే భగవందేవ నమస్తే భక్తవత్సలః।
యోగేశ్వర నమస్తేఽస్తు నమస్తే విస్వసంభవ॥ 13-45-315 (82996) 
ప్రసీద మమ భక్తస్య దీనస్య కృపణస్య చ।
అనైశ్వర్యేణి యుక్తస్య గతిర్భవ సనాతన॥ 13-45-316 (82997) 
యచ్చాపరాధం కృతవానజ్ఞాత్వా పరమేశ్వర।
మద్భక్త ఇతి దేవేశ తత్సర్వం క్షంతుమర్హసి॥ 13-45-317 (82998) 
మోహితశ్చాస్మి దేవేశ త్వయా రూపవిపర్యయాత్।
నార్ఘ్యం తేన మయా దత్తం పాద్యం చాపి మహేశ్వర॥ 13-45-318 (82999) 
ఏవం స్తుత్వాఽహమీశానం పాద్యమర్ఘ్యం చ భక్తితః।
కృతాంజలిపుటో భూత్వా సర్వం తస్మై న్యవేదయం॥ 13-45-319 (83000) 
తతః శీతాంబుసంయుక్తా దివ్యగంధసమన్వితా।
పుష్పవృష్టిః శుభా తాత పపాత మమ మూర్ధని॥ 13-45-320 (83001) 
దుందుభిశ్చ తదా దివ్యస్తాడితో దేవకింకరైః।
వవౌ చ మారుతః పుణ్యః శుచిగంధః సుఖావహః॥ 13-45-321 (83002) 
తతః ప్రీతో మహాదేవః సపత్నీకో వృషధ్వజః।
అబ్రవీత్త్రిదశాంస్తత్ర హర్షయన్నివ మాం తదా॥ 13-45-322 (83003) 
పశ్యధ్వం త్రిదశాః సర్వే ఉపమన్యోర్మహాత్మనః।
మయి భక్తిం పరాం నిత్యమేకభావాదవస్థితాం॥ 13-45-323 (83004) 
ఏవముక్తాస్తదా కృష్ణ సురాస్తే శూలపాణినా।
ఊచుః ప్రాంజలయః సర్వే నమస్కృత్వా వృషధ్వజం॥ 13-45-324 (83005) 
భగవందేవదేవేశ లోకనాథ జగత్పతే।
లభతాం సర్వకామేభ్యః ఫలం త్వత్తో ద్విజోత్తమః॥ 13-45-325 (83006) 
ఏవముక్తస్తతః శర్వః సురైర్బ్రహ్మాదిభిస్తథా।
ఆహ మాం భగవానీశః ప్రహసన్నివ శంకరః॥ 13-45-326 (83007) 
భగవానువాచ। 13-45-327x (6852) 
వత్సోపమన్యో తృష్టోస్మి పశ్య మాం మునిపుంగవ।
దృఢభక్తోసి విప్రర్షే మయా జిజ్ఞాసితో హ్యసి॥ 13-45-327 (83008) 
అనయా చైవ భక్త్యా తే అత్యర్థం ప్రీతిమానహం।
తస్మాత్సర్వాందదాంయద్య కామాంస్తవ యథోప్సితాన్॥ 13-45-328 (83009) 
ఏవముక్తస్య చైవాథ మహాదేవేన ధీమతా।
హర్షాదశ్రూణ్యవర్తంత రోమహర్షస్త్వజాయత॥ 13-45-329 (83010) 
అబ్రవం చ తదా దేవ హర్షగద్గదయా గిరా।
జానుభ్యామవనీం గత్వా ప్రణంయ చ పునఃపునః॥ 13-45-330 (83011) 
అద్య జాతో హ్యహం దేవ సఫలం జన్మ చాద్య మే।
యన్మే సాక్షాన్మహాదేవః ప్రసన్నస్తిష్ఠతేఽగ్రతః॥ 13-45-331 (83012) 
యం న పశ్యంతి చైవాద్ధా దేవా హ్యమితవిక్రమం।
తమహం దృష్టవాందేవం కోఽన్యో ధన్యతరో మయా॥ 13-45-332 (83013) 
ఏవం ధ్యాయంతి విద్వాంసః పరం తత్త్వం సనాతనం।
తద్విశేషమతిఖ్యాతం యదజం జ్ఞానమక్షరం॥ 13-45-333 (83014) 
స ఏష భగవాందేవః సర్వసత్త్వాదిరవ్యయః।
సర్వతత్త్వవిధానజ్ఞః ప్రధానపురుషః పరః॥ 13-45-334 (83015) 
యోఽసృజద్దక్షిణాదంగాద్బ్రహ్మాణాం లోకసంభవం।
వామపార్శ్వాత్తథా విష్ణుం లోకరక్షార్థమీశ్వరః॥ 13-45-335 (83016) 
యుగాంతే చైవ సంప్రాప్తే రుద్రమీశోఽసృజత్ప్రభుః।
స రుద్రః సంహరన్కృత్స్నం జగత్స్థావరజంగమం॥ 13-45-336 (83017) 
కాలో భూత్వా పరం బ్రహ్మ యాతి సంవర్తకానలః।
యుగాంతే సర్వభూతాని గ్రసన్నివ వ్యవస్థితః॥ 13-45-337 (83018) 
ఏష దేవో మహాదేవో జగత్సృష్ట్వా చరాచరం।
కల్పాంతే చైవ సర్వేషాం స్మృతిమాక్షిప్య తిష్ఠతి॥ 13-45-338 (83019) 
సర్వగః సర్వభూతాత్మా సర్వభూతభవోద్భవః।
ఆస్తే సర్వగతో నిత్యమదృశ్యః సర్వదైవతైః॥ 13-45-339 (83020) 
యది దేయో వరో మహ్యం యది తుష్టోఽసి మే ప్రభో।
భక్తిర్భక్తు మే నిత్యం త్వయి దేవ సురేశ్వర॥ 13-45-340 (83021) 
అతీతానాగతం చైవ వర్తమానం చ యద్విభో।
జానీయామితి మే బుద్ధిః ప్రసాదాత్సురసత్తమ॥ 13-45-341 (83022) 
క్షీరోదనం చ భుంజీయామక్షయం సహ బాంధవైః।
ఆశ్రమే చ సదాఽస్మాకం సాన్నిధ్యం పరమస్తు తే॥ 13-45-342 (83023) 
ఏవముక్తః స మాం ప్రాహ భగవాఁల్లోకపూజితః।
మహేశ్వరో మహాతేజాశ్వరాచరగురుః శివః॥ 13-45-343 (83024) 
శ్రీభగవానువాచ। 13-45-344x (6853) 
అజరశ్చామరశ్చైవ భవ త్వం దుఃఖవర్జితః।
యశస్వీ తేజసా యుక్తో దివ్యజ్ఞానసమన్వితః॥ 13-45-344 (83025) 
ఋషీణామభిగంయశ్చ మత్ప్రసాదాధ్భవిష్యసి।
శీలవాన్గుణసంపన్నః సర్వజ్ఞః ప్రియదర్శనః॥ 13-45-345 (83026) 
అక్షయం యౌవనం తేఽస్తు తేజశ్చైవానలోపమం।
క్షీరోదః సాగరశ్చైవ యత్రయత్రేచ్ఛసి ప్రియం॥ 13-45-346 (83027) 
తత్ర తే భవితా కామం సాన్నిధ్యం పయసోనిధేః।
క్షీరోదనం చ భుంఖ త్వమమృతేన సమన్వితం॥ 13-45-347 (83028) 
బంధుభిః సహితః కల్పం తతో మాముపయాస్యసి।
అక్షయా బాంధవాశ్చైవ కులం గోత్రం చ తే సదా॥ 13-45-348 (83029) 
భవిష్యతి ద్విజశ్రేష్ఠ మయి భక్తిశ్చ శాశ్వతీ।
సాన్నిధ్యం చాశ్రమే నిత్యం కరిష్యామి ద్విజోత్తమ॥ 13-45-349 (83030) 
తిష్ఠ వత్స యథాకామం నోత్కంఠాం చ కరిష్యతి।
స్మృతస్త్వయా పునర్విప్ర కరిష్యామి చ దర్శనం॥ 13-45-350 (83031) 
ఏవముక్త్వా స భగవాన్సూర్యకోటిసమప్రభః।
ఈశానః స వరాందత్త్వా తత్రైవాంతరధీయత॥ 13-45-351 (83032) 
ఏవం దృష్టో మయా కృష్ణ దేవదేవః సమాధినా।
తదవాప్తం చ మే సర్వం యదుక్తం తేన ధీమతా॥ 13-45-352 (83033) 
ప్రత్యక్షం చైవ తే కృష్ణ పశ్య సిద్ధాన్వ్యవస్థితాన్।
ఋషీన్విద్యాధరాన్యక్షాన్గంధర్వాప్సరసస్తథా॥ 13-45-353 (83034) 
పశ్య వృక్షలతాగుల్మాన్సర్వపుష్పఫలప్రదాన్।
సర్వర్తుకుసుమైర్యుక్తాన్సుఖపత్రాన్సుగంధినః॥ 13-45-354 (83035) 
సర్వమేతన్మహాబాహో దివ్యభావసమన్వితం।
ప్రసాదాద్దేవదేవస్య ఈశఅవరస్య మహాత్మనః॥ 13-45-355 (83036) 
వాసుదేవ ఉవాచ। 13-45-356x (6854) 
ఏతచ్ఛ్రుత్వా వచస్తస్య ప్రత్యక్షమివ దర్శనం।
విస్మయం పరమం గత్వా అబ్రవం తం మహామునిం॥ 13-45-356 (83037) 
ధన్యస్త్వమసి విప్రేంద్రి కస్త్వదన్యోస్తి పుణ్యకృత్।
యస్య దేవాధిదేవస్తే సాన్నిధ్యం కురుతేఽఽశ్రమే॥ 13-45-357 (83038) 
అపి తావన్మమాప్యేవం దద్యాత్స భగవాఞ్శివః।
దర్శం మునిశార్దూల ప్రసాదం చాపి శంకరః॥ 13-45-358 (83039) 
ఉపమన్యురువాచ। 13-45-359x (6855) 
[ద్రక్ష్యసే పుండరీకాక్ష మహాదేవం న సంశయః।
అచిరేణైవ కాలేన యథా దృష్టో మయాఽనఘ॥ 13-45-359 (83040) 
చక్షుషా చైవ దివ్యేన పశ్యాంయమితవిక్రమం।
షష్ఠే మాసి మహాదేవం ద్రక్ష్యసే పురుషోత్తమ॥ 13-45-360 (83041) 
షోడశాష్టౌ వరాంశ్చాపి ప్రాప్స్యసి త్వం మహేశ్వరాత్।
సపత్నీకాద్యదుశ్రేష్ఠ సత్యమేతద్బ్రవీమి తే॥ 13-45-361 (83042) 
అతీతానాగతం చైవ వర్తమానం చ నిత్యశః।
విదితం మే మహాబాహో ప్రసాదాత్తస్య ధీమతః॥]  13-45-362 (83043) 
ఏతాన్సహస్రశశ్చాన్యాన్సమనుధ్యాతవాన్హరః।
కస్మాత్ప్రసాదం భగవాన్న కుర్యాత్తవ మాధవ॥ 13-45-363 (83044) 
త్వాదృశేన హి దేవానాం శ్లాఘనీయ సమాగమః।
బ్రహ్మణఅయేనానృశంసేన శ్రద్దధానేన చాప్యుత। 
జప్యం తు తే ప్రదాస్యామి యేన ద్రక్ష్యసి శంకరం॥  13-45-364 (83045) 
శ్రీకృష్ణ ఉవాచ। 13-45-365x (6856) 
అబ్రవం తమహం బ్రహ్మంత్వత్ప్రసాదాన్మహామునే।
ద్రక్ష్యే దితిజసంఘానాం మర్దనం త్రిదశేశ్వరం॥ 13-45-365 (83046) 
ఏవం కథయతస్తస్య మహాదేవాశ్రితాం కథాం।
దినాన్యష్టౌ తతో జగ్ముర్ముహూర్తమివ భారత॥ 13-45-366 (83047) 
దినేఽష్టమే తు విప్రేణి దీక్షితోఽహం యథావిధి।
దండీ ముండీ కుశీ చీరి ఘృతాక్తో మేఖలీకృతః॥ 13-45-367 (83048) 
మాసమేకం ఫలాహారో ద్వితీయం సలిలాశనః।
తృతీయం చ చతుర్థం చ పంచమం చానిలాశః॥ 13-45-368 (83049) 
ఏకపాదేన తిష్ఠంశ్చ ఊర్ధ్వబాహురతంద్రితః।
తేజః సూర్యసహస్రస్య అపశ్యం దివి భారత॥ 13-45-369 (83050) 
తస్య మధ్యగతం చాపి తేజసః పాండునందన।
ఇంద్రాయుధపినద్ధాంగం విద్యున్మాలాగవాక్షకం। 
నీలసైలచయప్రఖ్యం బలాకాభూషితాంబరం॥  13-45-370 (83051) 
తత్ర స్థితశ్చ భగవాందేవ్యా సహ మహాద్యుతిః।
తపసా తేజసా కాంత్యా దీప్తయా సహ భార్యయా॥ 13-45-371 (83052) 
రరాజ భగవాంస్తత్ర దేవ్యా సహ మహేశ్వరః।
సోమేన సహితః సూర్యో యథా మేఘస్థితస్తథా॥ 13-45-372 (83053) 
సంహృష్టరోమా కౌంతేయ విస్మయోత్ఫుల్లలోచనః।
అపశ్యం దేవసంఘానాం గతిమార్తిహరం హరం॥ 13-45-373 (83054) 
కిరీటినం గదినం శూలపాణిం
వ్యాఘ్రాజినం జటిలం దండపాణిం। 
పినాకినం వజ్రిణం తీక్ష్ణదంష్ట్రం
శుభాంగదం వ్యాలయజ్ఞోపవీతం॥  13-45-374 (83055) 
దివ్యాం మాలామురసాఽనేకవర్ణాం
సముద్వహంతం గుల్ఫదేశావలంబాం। 
చంద్రం యథా పరివిష్టం ససంధ్యం
వర్షాత్యయే తద్వదపశ్యమేనం॥  13-45-375 (83056) 
ప్రమథానాం గణైశ్చైవ సమంతాత్పరివారితం।
శరదీవ సుదుష్ప్రేక్ష్యం పరివిష్టం దివాకరం॥ 13-45-376 (83057) 
ఏకాదశశతాన్యేవం రుద్రాణాం వృషవాహనం
అస్తువం నియతాత్మానం కర్మభిః శుభకర్మిణం॥  13-45-377 (83058) 
ఆదిత్యా వసవః సాధ్యా విశ్వేదేవాస్తథాఽశ్వినౌ।
విశ్వాభిః స్తుతిభిర్దేవం విశ్వదేవం సమస్తువన్॥ 13-45-378 (83059) 
శతక్రతుశ్చ భగవాన్విష్ణుశ్చాదితినందనౌ।
బ్రహ్మా రథంతరం సామ ఈరయంతి భవాంతికే॥ 13-45-379 (83060) 
యోగీశ్వరాః సుబహవో యోగదం పితరం గురుం।
బ్రహ్మర్షయశ్చ ససుతాస్తథా దేవర్షయశ్చ వై॥ 13-45-380 (83061) 
పృథివీం చాంతరిక్షం చ నక్షత్రాణి గ్రహాస్తథా।
మాసార్ధమాసా క్రతవో రాత్రిః సంవత్సరాః క్షణాః॥ 13-45-381 (83062) 
ముహూర్తాశ్చ నిమేపాశ్చ తథైవ యుగపర్యయాః।
దివ్యా రాజన్నమస్యంతి విద్యాః సత్వవిదస్తథా॥ 13-45-382 (83063) 
సనత్కుమారో దేవాశ్చ ఇతిహాసాస్తథైవ చ।
మరీచిరంగిరా అత్రిః పులస్త్యః పులహః క్రతుః॥ 13-45-383 (83064) 
మనవః సప్త సోమశ్చ అర్థవా సబృహస్పతిః।
భృగుర్దక్షః కశ్యపశ్చ వసిష్ఠః కాశ్య ఏవ చ॥ 13-45-384 (83065) 
ఛందాంసి దీక్షా యజ్ఞాశ్చ దక్షిణాః పావకో హవిః।
యజ్ఞోపగాని ద్రవ్యాణి మూర్తిమంతి యుధిష్ఠిర॥ 13-45-385 (83066) 
ప్రజానాం పాలకాః సర్వే సరితః పన్నగా నగాః।
దేవానాం మాతరః సర్వాదేవపత్న్య సకన్యకాః॥ 13-45-386 (83067) 
సహస్రాణి మునీనాం చ అయుతాన్యర్బుదాని చ।
నమస్యంతి ప్రభుం శాంతం పర్వతాఃసాగరా దిశః॥ 13-45-387 (83068) 
గంధర్వాప్సరసశ్చైవ గీతవాదిత్రకోవిదాః।
దివ్యతాలేషు గాయంతః స్తువంతి భవమద్భుతం॥ 13-45-388 (83069) 
విద్యాధరా దానవాశ్చ గుహ్యకా రాక్షసాస్తథా।
సర్వాణి చైవ భూతాని స్తావరాణి చరాణి చ। 
నమస్యంతి మహారాజ వాఙ్మనః కర్మభిర్విభుం॥  13-45-389 (83070) 
పురస్తాద్ధిష్ఠితః శర్వో మమాసీస్త్రిదశేశ్వరః॥  13-45-390 (83071) 
పురస్తద్ధిష్ఠితం దృష్ట్వా మమేశానం చ భారత।
సప్రజాపతిశక్రాంతం జగన్మామభ్యుదైక్షత॥ 13-45-391 (83072) 
ఈక్షితుం చ మహాదేవం న మే శక్తిరభూత్తదా।
తతో మామబ్రవీద్దేవః పశ్య కృష్ణ వదస్వ చ॥ 13-45-392 (83073) 
త్వయా హ్యారాధితశ్చాహం శతశోఽథ సహస్రశః।
త్వత్సమో నాస్తి మే కశ్చిత్త్రిషు లోకషు వై ప్రియః॥ 13-45-393 (83074) 
శిరసా వందితే దేవే దేవీ ప్రీతా హ్యుమా తదా।
తతోఽహమబ్రువం స్థాణుం స్తుతం బ్రహ్మాదిభిః సురైః॥ 13-45-394 (83075) 
కృష్ణ ఉవాచ। 13-45-395x (6857) 
నమోస్తు తే శాశ్వత సర్వయోనే
బ్రాహ్మాధిపం త్వామృషయో వదంతి। 
తపశ్చ సత్వం చ రజస్తమశ్చ
త్వామేవ సత్యం చ వదంతి సంతః॥  13-45-395 (83076) 
త్వం వై బ్రహ్మా చ రుద్రశ్చ వరుణోఽగ్నిర్మనుర్భవః।
ధాతా త్వష్టా విధాతా చ త్వం ప్రభుః సర్వతోముఖః॥ 13-45-396 (83077) 
త్వత్తో జాతాని భూతాని స్థావరాణి చరాణి చ।
త్వయా సృష్టమిదం కృత్స్నం త్రైలోక్యం సచరాచరం॥ 13-45-397 (83078) 
యానీంద్రియాణీహ మనశ్చ కృత్స్నం
యే వాయవః సప్తి తథైవ చాగ్నయః। 
యే దేవసంస్థాస్తవ దేవతాశ్చ
తస్మాత్పరం త్వామృషయో వదంతి॥  13-45-398 (83079) 
వేదాశ్చ యజ్ఞాః సోమశ్చ దక్షిణా పావకో హవిః।
యజ్ఞోపగం చ యత్కించిద్భగవాంస్తదసంశయం॥ 13-45-399 (83080) 
ఇష్టం దత్తమధీతం వ్రతాని నియమాశ్చ యే।
హ్రీః కీర్తిః శ్రీర్ద్యుతిస్తుష్టిః సిద్ధిశ్చైవ తదర్పణీ॥ 13-45-400 (83081) 
కామః క్రోధో భయం లోభో మదః స్తంభోథ మత్సరః।
ఆధయో వ్యాధయశ్చైవ భగవంస్తనవస్తవ॥ 13-45-401 (83082) 
కృతిర్వికారః ప్రణయః ప్రధానం బీజమవ్యయం।
మనసః పరమా యోనిః ప్రభావశ్చాపి శాశ్వతః॥ 13-45-402 (83083) 
అవ్యక్తః పావనోఽచింత్యః సహస్రాంశుర్హిరణ్మయః।
ఆదిర్గణానాం సర్వేషాం భవాన్వైజీవితాశ్రయః॥ 13-45-403 (83084) 
మహానాత్మా మతిర్బ్రహ్మా విశ్వః శంభుః స్వయంభువః।
బుద్ధిః ప్రజ్ఞోపలబ్ధిశ్చసంవిత్ఖ్యాతిర్ధృతిః స్మృతిః॥ 13-45-404 (83085) 
పర్యాయవాచకైః శబ్దైర్మహానాత్మా విభావ్యతే।
త్వాం బుద్ధ్వా బ్రాహ్మణో వేదాత్ప్రమోహం వినియచ్ఛతి॥ 13-45-405 (83086) 
హృదయం సర్వభూతానాం క్షేత్రజ్ఞస్త్వమృషిస్తుతః॥  13-45-406 (83087) 
సర్వతః పాణిపాదస్త్వం సర్వతోక్షిశిరోముఖః।
సర్వతః శ్రుతిమాఁల్లోకే సర్వమావృత్య తిష్ఠసి॥ 13-45-407 (83088) 
ఫలం త్వమసి దిగ్మాంశోర్నిమేషాదిషు కర్మసు।
త్వం వై ప్రబార్చిః పురుషః సర్వస్య హృది సంశ్రితః। 
అణిమా మహిమా ప్రాప్తిరీశానో జ్యోతిరవ్యయః॥  13-45-408 (83089) 
త్వయి బుద్ధిర్మతిర్లోకాః ప్రపన్నాః సంశ్రితాశ్చ యే।
ధ్యానినో నిత్యయోగాశ్చ సత్యసత్వా జితేంద్రియాః॥ 13-45-409 (83090) 
యస్త్వాం ధ్రువం వేదయతే గుహాశయం
ప్రభుం పురాణం పురుషం విశ్వరూపం। 
హిరణ్మయం బుద్ధిమతాం పరాం గతిం
స బుద్ధిమాన్బుద్ధిమతీత్య తిష్ఠతి॥  13-45-410 (83091) 
విదిత్వా సప్త సూక్ష్మాణి షడంగం త్వాం చ మూర్తితః।
ప్రధానవిధియోగస్థస్త్వామేవ విశతే బుధః॥ 13-45-411 (83092) 
ఏవముక్తే మయా పార్థ భవే చార్తివినాశనే।
చరాచరం జగత్సర్గం సింహనాదం తదాఽకరోత్॥ 13-45-412 (83093) 
తం విప్రసంఘాశ్చ సురాసురాశ్చ
నాగాః పిశాచాః పితరో వయాంసి। 
రక్షోగణా భూతగణాశ్చ సర్వే
మహర్షయశ్చైవ తదా ప్రణేముః॥  13-45-413 (83094) 
మమ మూర్ధ్ని చ దివ్యానాం కుసుమానాం సుగంధినాం।
రాశయో నిపతంతి స్మ వాయుశ్చ సుసుఖో వవౌ॥ 13-45-414 (83095) 
నిరీక్ష్య భగవాందేవీం హ్యుమాం మాం చ జగద్ధితః।
శతక్రతుం చాభివీక్ష్య స్వయం మామాహ శంకరః॥ 13-45-415 (83096) 
విద్మః కృష్ణ పరాం భక్తిమస్మాసు తవ శత్రుహన్।
క్రియతామాత్మనః శ్రేయః ప్రీతిర్హిత్వయి మే పరా॥ 13-45-416 (83097) 
వృణీష్వాష్టౌ వరాన్కృష్ణ దాతాఽస్మి తవ సత్తమ।
బ్రూహి యాదవశార్దూల యానిచ్ఛసి సుదుర్లభాన్॥ ॥ 13-45-417 (83098) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచచత్వారింశోఽధ్యాయః॥ 45 ॥

Mahabharata - Anushaasana Parva - Chapter Footnotes

<a id="anuzAsana-13-45-x"
name="anuzAsana-13-45-x">యుధిష్ఠిర ఉవాచ।

యయాఽఽపగేయ నామాని శ్రుతానీహ జగత్పతేః।
పితామహేశాయ విభో నామాన్యాచక్ష్య శంభవే॥ 13-45-1 (83099) 
బభ్రవే విశ్వరూపాయ మహాభాగ్యం చ తత్త్వతః।
సురాసురగురౌ దేవే శంకరేఽవ్యక్తయోనయే॥ 13-45-2 (83100) 
భీష్మ ఉవాచ। 13-45-3x (6858) 
అశక్తోఽహం గుణాన్యక్తుం మహాదేవస్య ధీమతః।
యో హి సర్వగతో దేవో న చ సర్వత్ర దృశ్యతే॥ 13-45-3 (83101) 
బ్రహ్మవిష్ణుసురేశానాం స్రష్టా చ ప్రభురేవ చ।
బ్రహ్మాదయః పిశాచాంతా యం హి దేవా ఉపాసతే॥ 13-45-4 (83102) 
ప్రకృతీనాం పరత్వేన పురుషస్య చ యః పరః।
చింత్యతే యో యోగవిద్భిర్ఋషిభిస్తత్త్వదర్శిభిః। 
అక్షరం పరమం బ్రహ్మ అసచ్చ సదసచ్చ యః॥  13-45-5 (83103) 
ప్రకృతిం పురుషం చైవ క్షోభయిత్వా స్వతేజసా।
బ్రహ్మాణమసృజత్తస్మాద్దేవదేవః ప్రజాపతిః॥ 13-45-6 (83104) 
కో హి శక్తో గుణాన్వక్తం దేవదేవస్య ధీమతః।
గర్భజన్మజరాయుక్తో మర్త్యో మృత్యుసమన్వితః॥ 13-45-7 (83105) 
కో హి శక్తో భవం జ్ఞాతుం మద్విధః పరమేశ్వరం।
క్రతే నారాయణాత్పుత్ర శంకచక్రగదాధరాత్॥ 13-45-8 (83106) 
ఏష విద్వాన్గుణశ్రేష్ఠో విష్ణుః పరమదుర్జయః॥
దివ్యచక్షుర్మహాతేజా వీక్ష్యతే యోగచక్షుషా॥ 13-45-9 (83107) 
రుద్రభక్త్యా తు కృష్ణేన జగద్వ్యాప్తం మహాత్మనా।
తం ప్రసాద్య తదా దేవం బదర్యాం కిల భారత॥ 13-45-10 (83108) 
అర్థాత్ప్రియతరత్వం చ సర్వలోకేషు వై తదా।
ప్రాప్తవానేవ రాజేంద్ర సువర్ణాక్షాన్మహేశ్వరాత్॥ 13-45-11 (83109) 
పూర్ణం వర్షసహస్రం తు తప్తవానేష మాధవః।
ప్రసాద్య వరదం దేవం చరాచరగురుం శివం॥ 13-45-12 (83110) 
యుగేయుగే తు కృష్ణేన తోషితో వై మహేశ్వరః।
భక్త్యా పరమయా చైవ ప్రీతశ్చైవ మహాత్మనః॥ 13-45-13 (83111) 
ఐశ్వర్యం యాదృసం తస్య జగద్యోనేర్మహాత్మనః॥
తదయం దృష్టవాన్సాక్షాత్పుత్రార్థే హరిరచ్యుతః॥ 13-45-14 (83112) 
యస్మాత్పరతరం చైవ నాన్యం పశ్యామి భారత।
వ్యాఖ్యాతుం దేవదేవస్య శక్తో నామాన్యశషతః॥ 13-45-15 (83113) 
ఏష శక్తో మహాబాహుర్వక్తుం భగవతో గుణాన్।
విభూతిం చైవ కార్త్స్న్యేన సత్యాం మాహేశ్వరీం నృప॥ 13-45-16 (83114) 
వైశంపాయన ఉవాచ। 13-45-17x (6859) 
13-45-17 (83115) 
ఏవముక్త్వా తదా భీష్మో వాసుదేవం మహాయశాః।
భవమాహాత్ంయసంయుక్తమిదమాహ పితామహః॥ 7-45-2 శివాయ విష్ణురూపాయేతి ఝ.పాఠః॥ 7-45-3 తండినా బ్రహ్మయోనినేతి ఝ.పాఠః॥ 7-45-18 తే త్వయా॥ 7-45-21 యజ్ఞవాహా ఇతి ఛందసామేవ విశేషణం। ఛందాంసి వై దేవేభ్యో హవ్యమూఢ్వ్రేతి బ్రాహ్మణాత్ తేషాం యజ్ఞవాహత్వసిద్ధిః। స్తోభాః సామపూరణాన్యక్షరాణి హుంమా ఇత్యాదీని॥ 7-45-25 నరేంద్రపుత్రీం ఋక్షరాజస్య జాంబవతో దుహితరం॥ 7-45-26 అభ్యనుజ్ఞాయ స్థితం మామితి శేషః। అథోచతురిత్యర్ధః॥ 7-45-33 భస్మరాశిభిరితి భస్మచ్ఛన్నైరగ్నిభఇః॥ 7-45-40 సంప్రక్షాలైః మైత్ర్యాదిభిశ్చిత్తశోధనం కుర్వద్భిః॥ 7-45-41 గోచారిణో గోవన్ముఖేనైవ చరంతో హస్తవ్యాపారశూన్యా ఇత్యర్థః। మరీచిపాశ్చంద్రరశ్మి పానేనైవ జీవంతః॥ 7-45-47 నియమాః అంబుపానాదయస్తైరేవాంపుషైః క్షీరపైరిత్యాదినామభిః ఖ్యాతైః। ప్రవిశన్నేవాపశ్యముపమన్యుమితి శేషః॥ 7-45-58 సమానాం సవత్సరణామర్బుదం సమార్వుదం॥ 7-45-59 ప్రహస్య మందారనాంనః॥ 7-45-60 భగవతా మహాదేవేన॥ 7-45-61 ఉత్పాదితం తస్యైవ దైత్యస్య హననార్థం॥ 7-45-63 జీర్ణం జీర్ణతృణవద్వ్యర్థమిత్యర్థః॥ 7-45-64 వరదత్తస్య సర్వశస్త్రావధ్యస్త్వం భవేతి దత్తవరస్య॥ 7-45-77 సప్తకపాలేన త్ర్యంబకదైవత్యేన హేతునా। దేవైః సప్తకపాలేన రుద్రమిష్ట్వా ఆపో నిర్మితా ఇత్యర్థః॥ 7-45-78 రుద్రప్రసాదాజ్జనయామాసతి శేషః॥ 7-45-81 ముసలేష్వయోగ్రేషు కాష్ఠకీలేషు॥ 7-45-82 చరుద్రః చరోర్ద్రవః మండ ఇతి యావత్। చరుశబ్దపూర్వాద్ద్రవతేరన్యేభ్యోపి దృశ్యత ఇతి డః। భర్తారంవినాపి చరుద్రవపానమాత్రేణ తవ పుత్రో భవిష్యతీత్యర్థః॥ 7-45-96 ధూంరశ్చాపి మమానుజ ఇతి ట.థ.పాఠః॥ 7-45-109 పావనానాం పవనాశినాం। వనాశానాం అబ్భక్షాణాం॥ 7-45-112 ప్రవద్య ప్రపన్నో భవ॥ 7-45-118 దురాధారః మనసి ధర్తుమశక్యః 7-45-126 ప్రవాలాంకురభూషణే వసంతస్తేన కాలోప్యయమేవేత్యర్థః 7-45-139 భూధరః శేషనాగః॥ 7-45-146 సర్వవాసకః సర్వస్యాచ్ఛాదకః 7-45-161 అభవం సంధిరార్షః॥ 7-45-165 భావా మైవ। భవాని భూయాసం॥ 7-45-168 అనార్జవం వక్రం। యుగం కలియుగం॥ 7-45-174 అసారం నాస్తి సారో యస్మాదన్యస్తం॥ 7-45-177 ఈశే ఈశస్య। భవనే సత్తాయాం। కో హేతుః కా యుక్తిః। ఈశసత్త్వే ప్రమాణం నాస్తీత్యర్థః॥ 7-45-271 రథంతరజ్యేష్ఠే సామనీ॥ 7-45-278 శుక్లం కర్మ హింసారహితో ధ్యానాదిధర్మః॥ 7-45-283 మిశ్రితాయ మిశ్రితమాలాయ॥ 7-45-295 ముకుటే ముకుటాయ॥ 7-45-296 త్రీణి నేత్రాణీవ నేత్రాణి లోకయాత్రానిర్వాహకాణ్యగ్నిచంద్రసూర్యాఖ్యాని నేత్రాణి యస్య తస్యై త్రినేత్రనేత్రాయ। లోచనే లోచనాయ॥ 7-45-298 స్రష్టారాయ ఔణాదికః సృజేత్వారన్। స్రష్ట్రే ఇత్యర్థః॥ 7-45-304 మాయాయ మాయావినే॥ 7-45-325 కామేభ్యః కామాన్ కాంయమానాన్ అర్థాన్॥ 7-45-333 షడ్వింశకమితి ఖ్యాతమితి ట.థ.పాఠః॥ 7-45-336 తం త్వాం ప్రణంయ శఇరసా ప్రసాద్య ప్రార్థయే ప్రభో ఇతి ట.థ.పాఠః॥ 7-45-375 పరివిష్టం పరివేషవంతం॥ 




అనుశాసనపర్వ - అధ్యాయ 046

॥ శ్రీః ॥

13.46. అధ్యాయః 046 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కృష్ణేన యుధిష్ఠిరంప్రతి పార్వతీపరమేశ్వరాభ్యాం స్యస్మై వరప్రదానకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-46-1x"
name="anuzAsana-13-46-1x">కృష్ణ ఉవాచ।

మూర్ధ్నా నిపత్య నియతస్తేజఃసన్నిచయే తతః।
పరమం హర్షమాగత్య భగవంతమథాబ్రవం॥ 13-46-1 (83116) 
ధర్మే దృఢత్వం యుధి శత్రుఘాతం
యశస్తథాఽగ్ర్యం పరమం బలం చ 
యోగప్రియత్వం తవ సన్నికర్షం
వృణే సుతానాం చ శతం శతాని॥  13-46-2 (83117) 
ఏవమస్త్వితి తద్వాక్యం మయోక్తః ప్రాహ శంకరః॥  13-46-3 (83118) 
తతో మాం జగతో మాతా ధారిణీ సర్వపావనీ।
ఉవాచోమా ప్రణిహితా శర్వాణీ తపసాం నిధిః। 
దత్తో భగవతా పుత్రః సాంబో నామ తవానఘ॥  13-46-4 (83119) 
మత్తోప్యష్టౌ వరానిష్టాన్గృహణ త్వం దదామి తే।
ప్రణంయ శిరసా సా చ మయోక్తా పాండునందన॥ 13-46-5 (83120) 
ద్విజేష్వకోపం పితృతః ప్రసాదం
శతం సుతానాం పరమం చ భోగం। 
కులే ప్రీతిం మాతృతశ్చ ప్రసాదం-
శమప్రాప్తిం ప్రవృణే చాపి దాక్ష్యం॥  13-46-6 (83121) 
ఉమోవాచ। 13-46-7x (6860) 
ఏవం భవిష్యత్యమరప్రభావ
నాహం మృషా జాతు వదే కదాచిత్। 
భార్యాసహస్రాణి చ షోడశైవ
తాసు ప్రియత్వం చ తథాఽక్షయం  13-46-7 (83122) 
ప్రీతిం చాగ్ర్యాం బాంధవానాం సకాశా-
ద్దదామి తేఽహం వపుషః కాంయతాం చ। 
భోక్ష్యంతే వై సప్తతిం వై శతాని
గృహే తుభ్యమతిథీనాం చ నిత్యం॥  13-46-8 (83123) 
వాసుదేవ ఉవాచ। 13-46-9x (6861) 
ఏవం దత్త్వా వరాందేవో మమ దేవీ చ భారత।
అంతర్హితః క్షణే తస్మిన్సగణో భీమపూర్వజ॥ 13-46-9 (83124) 
ఏతదత్యద్భుతం పూర్వం బ్రాహ్మణాయాతితేజసే।
ఉపమన్యవే మయా కృత్స్నం వ్యాఖ్యాతం పార్థివోత్తమ। 
నమస్కృత్వా తు స ప్రాహ దేవదేవాయ సువ్రత॥  13-46-10 (83125) 
నాస్తి శర్వసమో దేవో నాస్తి శర్వసమా గతిః।
నాస్తి శర్వసమో దానే నాస్తి శర్వసమో రణే॥ ॥ 13-46-11 (83126) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్చత్వారింశోఽధ్యాయః॥ 46 ॥





అనుశాసనపర్వ - అధ్యాయ 047

॥ శ్రీః ॥

13.47. అధ్యాయః 047 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఉపమన్యునా కృష్ణంప్రతి తండికృతమహాదేవస్తుత్యనువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-47-1x"
name="anuzAsana-13-47-1x">ఉపమన్యురువాచ।

ఋషిరాసీత్కృతే తాత తండిరిత్యేవ విశ్రుతః।
దశవర్షసహస్రాణి తేన దేవః సమాధినా॥ 13-47-1 (83127) 
ఆరాధితోఽభూద్భక్తేన తస్యోదర్కం నిశామయ।
స దృష్టవాన్మహాదేవమస్తౌషీచ్చ స్తవైర్విభుం॥ 13-47-2 (83128) 
[ఇతి తండిస్తపోయోగాత్పరమాత్మానమవ్యయం।
చింతయిత్వా మహాత్మానమిదమాహ సువిస్మితః॥ 13-47-3 (83129) 
యం పఠంతి సదా సాంఖ్యాశ్చింతయంతి చ యోగినః।
పరం ప్రధానం పురుషమధిష్ఠాతారమీశ్వరం।  13-47-4 (83130) 
ఉత్పత్తౌ చ వినాశే చ కారణం యం విదుర్బుధాః।
దేవాసురమునీనాం చ పరం యస్మాన్న విద్యతే॥ 13-47-5 (83131) 
అజం తమహమీశానమనాదినిధనం ప్రభుం।
అత్యంతసుఖినం దేవమనఘం శరణం వ్రజే॥ 13-47-6 (83132) 
ఏవం బ్రువన్నేవ తదా దదర్శ తపసాన్నిధిం।
తమవ్యయమనౌపంయమచింత్యం శాశ్వతం ధ్రువం॥ 13-47-7 (83133) 
నిష్కలం సకలం బ్రహ్మ నిర్గుణం గుణగోచరం।
యోగినాం పరమానందమక్షరం మోక్షసంజ్ఞితం॥ 13-47-8 (83134) 
మనోరింద్రాగ్నిమరుతాం విశ్వస్య బ్రహ్మణో గతిం।
అగ్రాహ్యమచలం శుద్ధం బుద్ధిగ్రాహ్యం మనోమయం॥ 13-47-9 (83135) 
దుర్విజ్ఞేయమసంఖ్యే దుష్ప్రాపమకృతాత్మభిః।
యోని విశ్వస్య జగతస్తమసః పరతః పరం॥ 13-47-10 (83136) 
యః ప్రాణవంతమాత్మానం జ్యోతిర్జీవస్థితం మనః।
తం దేవం దర్శనాకాంక్షీ బహూన్వర్షగణానృషిః। 
తపస్యుగ్రే స్థితో భూత్వా దృష్ట్వా తుష్టావ చేశ్వరం॥]  13-47-11 (83137) 
తండిరువాచ। 13-47-12x (6862) 
పవిత్రాణాం పవిత్రస్త్వం గతిర్గతిమతాంవర॥  13-47-12 (83138) 
అత్యుగ్రం తేజసాం తేజస్తపసాం పరమం తపః।
విశ్వావసుహిరణ్యాక్షపురుహూతనమస్తృత॥ 13-47-13 (83139) 
భూరికల్యాణద విభో పరం సత్యం నమోస్తు తే।
జాతీమరణభీరూణాం యతీనాం యతతాం విభో॥ 13-47-14 (83140) 
నిర్వాణద సహస్రాంశో నమస్తేఽస్తు సుఖాశ్రయ।
బ్రహ్మా శతక్రతుర్విష్ణుర్విశ్వేదేవా మహర్షయః॥ 13-47-15 (83141) 
న విదుస్త్వాం తు తత్త్వేన కుతో వేత్స్యామహే వయం।
త్వత్తః ప్రవర్తతే సర్వం త్వయి సర్వం ప్రతిష్ఠితం॥ 13-47-16 (83142) 
కాలాఖ్యః పురుషాఖ్యశ్చ బ్రహ్మాఖ్యశ్చ త్వమేవ హి।
తనవస్తే స్మృతాస్తిస్రః పురాణజ్ఞైః సురర్షిభిః॥ 13-47-17 (83143) 
అధిపౌరుషమధ్యాత్మమధిభూతాధిదైవతం।
అధిలోకాధివిజ్ఞానమధియజ్ఞస్త్వమేవ హి॥ 13-47-18 (83144) 
త్వాం విదిత్వాఽఽత్మదేవస్థం దుర్విదం దైవతైరపి।
విద్వాంసో యాంతి నిర్ముక్తాః పరం భావమనామయం॥ 13-47-19 (83145) 
అనిచ్ఛతస్తవ విభో జన్మమృత్యురనేకతః।
ద్వారం తు స్వర్గమోక్షాణామాక్షేప్తా త్వం దదాసి చ॥ 13-47-20 (83146) 
త్వం వై స్వర్గశ్చ మోక్షశ్చ కామః క్రోధస్త్వమేవ చ।
సత్వం రజస్మమశ్చైవ అధశ్చోర్ధ్వం త్వమేవ హి॥ 13-47-21 (83147) 
బ్రహ్మా భవశ్చ విష్ణుశ్చ స్కందేంద్రౌ సవితా యమః।
వరుణేందూ మనుర్ధాతా విధాతా త్వం ధనేశ్వరః॥ 13-47-22 (83148) 
భూర్వాయుః సలిలాగ్నిశ్చ ఖం వాగ్బుద్ధిః స్థితిర్మతిః।
కర్మ సత్యానృతే చోభే త్వమేవాస్తి చ నాస్తి చ॥ 13-47-23 (83149) 
ఇంద్రియాణీంద్రియార్థాశ్చ ప్రకృతిభ్యః పరం ధ్రువం।
విశ్వావిశ్వపరో భావశ్చింత్యాచింత్యస్త్వమేవ హి॥ 13-47-24 (83150) 
యచ్చైతత్పరమం బ్రహ్మ యచ్చ తత్పరమం పదం।
యా గతిః సాంఖ్యయోగానాం స భవాన్నాత్ర సంశయః॥ 13-47-25 (83151) 
నూనమద్య కృతార్థాః స్మ నూనం ప్రాప్తాః సతాం గతిం।
యాం గతిం ప్రార్తయంతీహ జ్ఞాననిర్మలబుద్ధయః॥ 13-47-26 (83152) 
అయో మూఢాః స్మ సుచిరమిమం కాలమచేతసా।
యన్న విద్మః పరం దేవం శాశ్వతం యం విదుర్బుధాః॥ 13-47-27 (83153) 
సేయమాసాదితా సాక్షాత్త్వద్భక్తిర్జన్మభిర్మయా।
భక్తానుగ్రహకృద్దేవో యం జ్ఞాత్వాఽమృతమశ్నుతే॥ 13-47-28 (83154) 
దేవాసురమునీనాం తు యచ్చ గుహ్యం సనాతనం।
గుహాయాం నిహితం బ్రహ్మి దుర్విజ్ఞేయం మునేరపి॥ 13-47-29 (83155) 
స ఏష భగవాందేవః సర్వకృత్సర్వతోముఖః।
సర్వాత్మా సర్వదర్శీ చ సర్వగః సర్వవేదితా॥ 13-47-30 (83156) 
దేహకృద్దేహభృద్దేహీ దేహభుగ్దేహినాం గతిః।
ప్రాణకృత్ప్రాణభృత్ప్రాణీ ప్రాణదః ప్రాణినాం గతిః॥ 13-47-31 (83157) 
అధ్యాత్మగతిరిష్టానాం ధ్యాయినామాత్మవేదినాం।
అపునర్భవకామానాం యా గతిః సోఽయమీశ్వరః॥ 13-47-32 (83158) 
అయం చ సర్వభూతానాం శుభాశుభగతిప్రదః।
అయం చ జన్మమరణే విదధ్యాత్సర్వజంతుషు। 
అయం సంసిద్ధికామానాం యా గతిః సోయమీస్వరః।  13-47-33 (83159) 
భూరాద్యాన్సర్వభువనానుత్పాద్య సదివౌకసః।
దధాతి దేవస్తనుభిరష్టాభిర్యో బిభర్తి చ॥ 13-47-34 (83160) 
అతః ప్రవర్తతే సర్వమస్మిన్సర్వం ప్రతిష్ఠితం।
అస్మింశ్చ ప్రలయం యాతి అయమేకః సనాతనః॥ 13-47-35 (83161) 
అయం స సత్యకామానాం సత్యలోకః పరం సతాం।
అపవర్గశ్చ ముక్తానాం కైవల్యం చాత్మవేదినాం॥ 13-47-36 (83162) 
అయం బ్రహ్మాదిభిః సిద్ధైర్గుహాయాం గోపితః ప్రుభుః।
దేవాసురమనుష్యాణామప్రకాశో భవేదితి॥ 13-47-37 (83163) 
తం త్వాం దేవాసురనరాస్తత్త్వేన న విదుర్భవం।
మోహితాః ఖల్వనేనైవ హృదిస్థేనాప్రకాశినా  13-47-38 (83164) 
యే చైనం ప్రతిపద్యంతే భక్తియోగేన భావితాః।
తేషామేవాత్మనాత్మానం దర్శయత్యేష హృచ్ఛయః॥ 13-47-39 (83165) 
యం జ్ఞాత్వా న పునర్జన్మ మరణం చాపి విద్యతే।
యం విదిత్వా పరం వేద్యం వేదితవ్యం న విద్యతే॥ 13-47-40 (83166) 
యం లబ్ధ్వా పరమం లాభం నాధికం మన్యతే బుధః।
యాం సూక్ష్మాం పరమాం ప్రాప్తిం గచ్ఛన్నవ్యయమక్షయం॥ 13-47-41 (83167) 
యం సాంఖ్యా గుణతత్త్వజ్ఞాః సాంఖ్యశాస్త్రవిశారదాః।
సూక్ష్మజ్ఞానతరాః సూక్ష్మం జ్ఞాత్వా ముచ్యంతి బంధనైః  13-47-42 (83168) 
యం చ వేదవిదో వేద్యం వేదాంతే చ ప్రతిష్ఠితం।
ప్రాణాయామపరా నిత్యం యం విశంతి జపంతి చ॥ 13-47-43 (83169) 
ఓంకారరథమారుహ్య తే విశంతి మహేశ్వరం।
అయం స దేవయానానామాదిత్యో ద్వారముచ్యతే॥ 13-47-44 (83170) 
అయం చ పితృయానానాం చంద్రమా ద్వారముచ్యతే।
ఏష కాష్ఠా దిశశ్చైవ సంవత్సరయుగాది చ॥ 13-47-45 (83171) 
దివ్యాదివ్యః పరో లాభ అయనే దక్షిణోత్తరే।
ఏనం ప్రజాపతిః పూర్వమారాధ్య బహుభిః స్తవైః॥ 13-47-46 (83172) 
ప్రజార్థం వరయామాస నీలలోహితసంజ్ఞితం।
క్రగ్భిర్యమనుశాసంతి తత్త్వే కర్మణి బహ్వృచాః॥ 13-47-47 (83173) 
యజుర్భిర్యత్త్రిధా వేద్యం జుహ్వత్యధ్వర్యవోఽధ్వరే।
సామభిర్యం చ గాయంతి సామగాః శుద్ధబుద్ధయః॥ 13-47-48 (83174) 
ఋతం సత్యం పరం బ్రహ్మ స్తువంత్యాథర్వణా ద్విజాః।
యజ్ఞస్య పరమా యోనిః పరిశ్చాయం పరః స్మృతః॥ 13-47-49 (83175) 
రాత్ర్యహః శ్రోత్రనయనః పక్షమాసశిరోభుజః।
ఋతువీర్యస్తపోధైర్యో హ్యబ్దగుహ్యోరుపాదవాన్॥ 13-47-50 (83176) 
మృత్యుర్యమో హుతాశశ్చ కాలః సంహారవేగవాన్।
కాలస్య పరమా యోనిః కాలశ్చాయం సనాతనః॥ 13-47-51 (83177) 
చంద్రాదిత్యౌ సనక్షత్రౌ గ్రహాశ్చ సహ వాయునా।
ధ్రువః సప్తర్షయశ్చైవ భువనాః సప్త ఏవ చ॥ 13-47-52 (83178) 
ప్రధానం మహదవ్యక్తం విశేషాంతం సవైకృతం।
బ్రహ్మాదిస్తంబపర్యంతం భూతాది సదసచ్చ యత్॥ 13-47-53 (83179) 
అష్టౌ ప్రకృతయశ్చైవ ప్రకృతిభ్యశ్చ యః పరః।
అస్య దేవస్య యద్భాగం కృత్స్నం సంపరివర్తతే॥ 13-47-54 (83180) 
ఏతత్పరమమానందం యత్తచ్ఛాశ్వతమేవ చ।
ఏషా గతిర్విరక్తానామేష భావః పరః సతాం॥ 13-47-55 (83181) 
ఏతత్పదమనుద్విగ్నమేతద్బ్రహ్మ సనాతనం।
శాస్త్రవేదాంగవిదుషామేతద్ధ్యానం పరం పదం॥ 13-47-56 (83182) 
ఇయం సా పరమా కాష్ఠా ఇయం సా పరమా కలా।
ఇయం సా పరమా సిద్ధిరియం సా పరమా గతిః॥ 13-47-57 (83183) 
ఇయం సా పరమా శాంతిరియం సా నిర్వృతిః పరా।
యం ప్రాప్య కృతకృత్యాః స్మ ఇత్యమన్యంత యోగినః॥ 13-47-58 (83184) 
ఇయం తుష్టిరియం సిద్ధిరియం శ్రుతిరియం స్మృతిః।
అధ్యాత్మగతిరిష్టానాం విదుషాం ప్రాప్తిరవ్యయా॥ 13-47-59 (83185) 
యజతాం కామయానానాం మఖైర్విపులదక్షిణైః।
యా గతిర్యజ్ఞశీలానాం సా గతిస్త్వం న సంశయః॥ 13-47-60 (83186) 
సంయగ్యోగజపైః శాంతిర్నియమైర్దేహతాపనైః।
తప్యతాం యా గతిర్దేవ పరమా సా గతిర్భవాన్॥ 13-47-61 (83187) 
కర్మన్యాసకృతానాం చ విరక్తానాం తతస్తతః।
యా గతిర్బ్రహ్మిసదనే సా గతిస్త్వం సనాతన॥ 13-47-62 (83188) 
అపునర్భవకామానాం వైరాగ్యే వర్తతాం చ యా।
ప్రకృతీనాం లయానాం చ సా గతిస్త్వం సనాతన॥ 13-47-63 (83189) 
జ్ఞానవిజ్ఞానయుక్తానాం నిరుపాఖ్యా నిరంజనా।
కైవల్యా యా గతిర్దేవ పరమా సా గతిర్భవాన్॥ 13-47-64 (83190) 
వేదశాస్త్రపురాణోక్తాః పంచ తా గతయః స్మృతాః।
త్వత్ప్రసాదాద్ధి లభ్యంతే న లభ్యంతేఽన్యథా విభో॥ 13-47-65 (83191) 
ఇతి తండిస్తపోరాశిస్తుష్టావేసానమాత్మనా।
జగౌ చ పరమం బ్రహ్మ యత్పురా లోకకృజ్జగౌ॥ 13-47-66 (83192) 
ఉపమన్యురువాచ। 13-47-67x (6863) 
ఏవం స్తుతో మహాదేవస్తండినా బ్రహ్మవాదినా।
ఉవాచ భగవాందేవ ఉమయా సహితః ప్రభుః॥ 13-47-67 (83193) 
బ్రహ్మా శతక్రతుర్విష్ణుర్విశ్వేదేవా మహర్షయః।
న విదుస్త్వామితి తతస్తుష్టః ప్రోవాచ తం శివః॥ 13-47-68 (83194) 
అక్షయశ్చావ్యయశ్చైవ భవితా దుఃఖవర్జితః।
యశస్వీ తేజసా యుక్తో దివ్యజ్ఞానసమన్వితః॥ 13-47-69 (83195) 
ఋషీణామభిగంయశ్చ సూత్రకర్తా సుతస్తవ।
మత్ప్రసాదాద్ద్విజశ్రేష్ఠ భవిష్యతి న సంశయః॥ 13-47-70 (83196) 
కం వా కామం దదాంయద్య బ్రూహి యద్వత్స కాంక్షసే।
ప్రాంజలిః స ఉవాచేదం త్వయి భక్తిర్దృఢాఽస్తు మే॥ 13-47-71 (83197) 
ఉపమన్యురువాచ। 13-47-72x (6864) 
ఏతాందత్త్వా వరాందేవో వంద్యమానః సురర్షిభిః।
స్తూయమానశ్చ విబుధైస్తత్రైవాంతరధీయత॥ 13-47-72 (83198) 
అంతర్హితే భగవతి సానుగే యాదవేశ్వర।
ఋషిరాశ్రమమాగంయ మమైతత్ప్రోక్తవానిహ॥ 13-47-73 (83199) 
యాని చ ప్రథితాన్యాదౌ తండిరాఖ్యాతవాన్మమ
మానాని మానవశ్రేష్ఠ తాని త్వం శృణు సిద్ధయే॥  13-47-74 (83200) 
దశ నామసహస్రాణి దేవేష్వాహ పితామహః।
సర్వస్య శాస్త్రేషు తథా దశ నామశతాని చ॥ 13-47-75 (83201) 
గుహ్యానీమాని నామాని తండిర్భగవతోఽచ్యుత।
దేవప్రసాదాద్దేవేశః పురా ప్రాహ మహాత్మనే॥ ॥ 13-47-76 (83202) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తచత్వారింశోఽధ్యాయః॥ 47 ॥

Mahabharata - Anushaasana Parva - Chapter Footnotes

7-47-2 ఉదర్కం ఫలోదయం॥ 7-47-27 అచేతసా అజ్ఞానేన ॥ 7-47-42 సూక్ష్మం లింగం జ్ఞానేన తరంత్యతికంయ గచ్ఛంతి తే సూక్ష్మజ్ఞానతరాః॥





అనుశాసనపర్వ - అధ్యాయ 048

॥ శ్రీః ॥

13.48. అధ్యాయః 048 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కృష్ణేన యుధిష్ఠిరంప్రత్యుపమన్యునా స్వాత్మానం ప్రత్యుక్తశివసహస్రనామానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-48-1x"
name="anuzAsana-13-48-1x">వాసుదేవ ఉవాచ।

తతః స ప్రయతో భూత్వా మమ తాత యుధిష్ఠిర।
ప్రాంజలిః ప్రాహ విప్రర్షిర్నామసంగ్రహమాదితః॥ 13-48-1 (83203) 
ఉపమన్యురువాచ। 13-48-2x (6865) 
బ్రహ్మప్రోక్తైర్ఋషిప్రోక్తైర్వేదవేదాంగసంభవై।
సర్వలోకేషు విఖ్యాతం స్తుత్యం స్తోష్యామి నామభిః॥ 13-48-2 (83204) 
మహద్భిర్విహితైః సత్యైః సిద్ధైః సర్వార్థసాధకైః।
ఋషిణా తండినా భక్త్యా కృతైర్వేదకృతాత్మనా॥ 13-48-3 (83205) 
యథోక్తైః సాధుభిః ఖ్యాతైర్మునిభిస్తత్త్వదర్శిభిః।
ప్రవరం ప్రథమం స్వర్గ్యం సర్వభూతహితం శుభం॥ 13-48-4 (83206) 
శ్రుతేః సర్వత్ర జగతి బ్రహ్మలోకావతారితైః।
సత్యైస్తత్పరమం బ్రహ్మి బ్రహ్మప్రోక్తం సనాతనం। 
వక్ష్యే యదుకులశ్రేష్ఠ శృణుష్వావహితో మమ॥  13-48-5 (83207) 
వరయైనం భవం దేవం భక్తస్త్వం పరమేశ్వరం।
తేన తే శ్రావయిష్యామి యత్తద్బ్రహ్మ సనాతనం॥ 13-48-6 (83208) 
న శక్యం విస్తరాత్కృత్స్నం వక్తుం సర్వస్య కేనచిత్।
యుక్తేనాపి విభూతీనామపి వర్షశతైరపి॥ 13-48-7 (83209) 
యస్యాదిర్మధ్యమంతం చ సురైరపి న గంయతే।
కస్తస్య శక్నుయాద్వక్తం గుణాన్కార్త్స్న్యేన మాధవ॥ 13-48-8 (83210) 
కింతు దేవస్య మహతః సంక్షిప్తార్థపదాక్షరం।
శక్తితశ్చరితం వక్ష్యే ప్రసాదాత్తస్య ధీమతః॥ 13-48-9 (83211) 
అప్రాప్య తు తతోఽనుజ్ఞాం న శక్యః స్తోతుమీశ్వరః।
యదా తేనాభ్యనుజ్ఞాతః స్తుతో వై స తదా మయా॥ 13-48-10 (83212) 
అనాదినిధనస్యాహం జగద్యోనేర్మహాత్మనః।
నాంనాం కంచిత్సముద్దేశం వక్ష్యాంయవ్యక్తయోనినః॥ 13-48-11 (83213) 
వరదస్య వరేణ్యస్య విశ్వరూపస్య ధీమతః।
శృణు నాంనాం చయం కృష్ణ యదుక్తం పద్మయోనినా॥ 13-48-12 (83214) 
దశ నామసహస్రాణి యాన్యాహ ప్రపితామహః।
తాని నిర్మథ్య మనసా దధ్నో ఘృతమివోద్ధృతం॥ 13-48-13 (83215) 
గిరేః సారం యథా హేమ పుష్పసారం యథా మధు।
ఘృతాత్సారం యథా మండస్తథైతత్సారముద్ధృతం।  13-48-14 (83216) 
సర్వపాపాపహమిదం చతుర్వేదసమన్వితం।
ప్రయత్నేనాధిగంతవ్యం ధార్యం చ ప్రయతాత్మనా॥ 13-48-15 (83217) 
మాంగల్యం పౌష్టికం చైవ రక్షోఘ్నం పావనం మహత్॥  13-48-16 (83218) 
ఇదం భక్తాయ దాతవ్యం శ్రద్దఘానాస్తికాయ చ।
నాశ్రద్దధానరూపాయ నాస్తికాయాజితాత్మనే॥ 13-48-17 (83219) 
యశ్చాభ్యసూయతే దేవం కారణాత్మానమీశ్వరం।
స కృష్ణ నరకం యాతి సహపూర్వైః సహాత్మజైః॥ 13-48-18 (83220) 
ఇదం ధ్యానమిదం యోగమిదం ధ్యేయమనుత్తమమం।
ఇదం జప్యమిదం జ్ఞానం రహస్యమిదముత్తం॥ 13-48-19 (83221) 
యం జ్ఞాత్వా అంతకాలేఽపి గచ్ఛేత పరమాం గతిం।
పవిత్రం మంగలం మేధ్యం కల్యాణమిదముత్తమం॥ 13-48-20 (83222) 
ఇదం బ్రహ్మా పురా కృత్వా సర్వలోకపితామహః।
సర్వస్తవానాం రాజత్వే దివ్యానాం సమకల్పయత్॥ 13-48-21 (83223) 
తదాప్రభృతి చైవాయమీశ్వరస్య మహాత్మనః।
స్తవరాజ ఇతి ఖ్యాతో జగత్యమరపూజితః॥ 13-48-22 (83224) 
బ్రహ్మలోకాదయం స్వర్గే స్తవరాజోఽవతారితః।
యతస్తండిః పురా ప్రాప తేన తండికృతోఽభవత్॥ 13-48-23 (83225) 
స్వర్గాచ్చైవాత్ర భూర్లోకం తండినా హ్యవతారితః।
సర్వమంగలమాంగల్యం సర్వపాపప్రణాశనం॥ 13-48-24 (83226) 
నిగదిష్యే మహాబాహో స్తవానాముత్తమం స్తవం।
బ్రహ్మణామపి యద్బ్రహ్మ పరాణామపి యత్పరం॥ 13-48-25 (83227) 
తేజసామపి యత్తేజస్తపసామపి యత్తపః।
శాంతీనామపి యా శాంతిర్ద్యుతీనామపి యా ద్యుతిః॥ 13-48-26 (83228) 
దాంతానామపి యో దాంతో ధీమతామపి యా చ ధీః।
దేవానామపి యో దేవ ఋషీణామపి యస్త్వృషిః॥ 13-48-27 (83229) 
యజ్ఞానామపి యో యజ్ఞః శివానామపి యః శివః।
రుద్రాణామపి యో రుద్రః ప్రభా ప్రభవతామపి॥ 13-48-28 (83230) 
యోగినామపి యో యోగీ కారణానాం చ కారణం।
యతో లోకాః సంభవంతి నభవంతి యతః పునః॥ 13-48-29 (83231) 
సర్వభూతాత్మభూతస్య హరస్యామితతేజసః।
అష్టోత్తరసహస్రం తు నాంనాం శర్వస్య మే శృణు। 
యచ్ఛ్రుత్వా మనుజవ్యాఘ్ర సర్వాన్కామానవాప్స్యసి॥  13-48-30 (83232) 
స్థిరః స్థాణుః ప్రభుర్భానుః, ప్రవరో వరదో వరః।
సర్వాత్మా సర్వవిఖ్యాతః సర్వః సర్వకరో భవః॥ 13-48-31 (83233) 
జటీ చర్మీం శిఖీ ఖంగీ సర్వాంగః సర్వభావనః।
హరశ్చ హరిణాక్షశ్చ సర్వభూతహరః ప్రభుః॥ 13-48-32 (83234) 
ప్రవృత్తిశ్చ నివృత్తిశ్చ నియతః శాశ్వతో ధ్రువః।
శ్మశానవాసీ భగవాన్ఖచరో గోచరోఽర్దనః॥ 13-48-33 (83235) 
అభివాద్యో మహాకర్మా తపస్వీ భూతభావనః।
ఉన్మత్తవేషప్రచ్ఛన్నః సర్వలోకప్రజాపతిః॥ 13-48-34 (83236) 
మహారూపో మహాకాయో వృషరూపో మహాయశాః।
మహాత్మా సర్వభూతాత్మా విశ్వరూపో మహాహనుః॥ 13-48-35 (83237) 
లోకపాలోఽంతర్హితాత్మా ప్రసాదో హయగర్దభిః।
పవిత్రం చ మహాంశ్చైవ నియమో నియమాశ్రితః॥ 13-48-36 (83238) 
సర్వకర్మా స్వయంభూత ఆదిరాదికరో నిధిః।
సహస్రాక్షో విశాలాక్షః సోమో నక్షత్రసాధకః॥ 13-48-37 (83239) 
చంద్రః సూర్యః శనిః కేతుర్గ్రహో గ్రహపతిర్వరః।
అత్రిరత్ర్యా నమస్కర్తా మృగబాణార్పణోఽనఘః॥ 13-48-38 (83240) 
మహాతపా ఘోరతపా అదీనో దీనసాధకః।
సంవత్సరకరో మంత్రః ప్రమాణం పరమం తపః॥ 13-48-39 (83241) 
యోగీ యోజ్యో మహాబీజో మహారేతా మహాబలః।
సువర్ణరేతాః సర్వజ్ఞః సుబీజో బీజవాహనః॥ 13-48-40 (83242) 
దశబాహుస్త్వనిమిషో నీలకంఠ ఉమాపతిః।
విశ్వరూపః స్వయం శ్రేష్ఠో బలవీరో బలో గణః॥ 13-48-41 (83243) 
గణకర్తా గణపతిర్దిగ్వాసాః కామ ఏవ చ।
మంత్రవిత్పరమో మంత్రః సర్వభావకరో హరః॥ 13-48-42 (83244) 
కమండలుధరో ధన్వీ బాణహస్తః కపాలవాన్।
అశనీ శతఘ్నీ ఖంగీ పట్టిశీ చాయుధీ మహాన్॥ 13-48-43 (83245) 
స్రువహస్తః సురూపశ్చ తేజస్తేజస్కరో నిధిః।
ఉష్ణీషీ చ సువక్త్రశ్చ ఉదగ్రో వినతస్తథా॥ 13-48-44 (83246) 
దీర్ఘశ్చ హరికేశశ్చ సుతీర్థః కుష్ణ ఏవ చ।
శృగాలరూపః సిద్ధార్థో ముండః సర్వశుభంకరః॥ 13-48-45 (83247) 
అజశ్చ బహురూపశ్చ గంధధారీ కపర్ద్యపి।
ఊర్ధ్వరేతా ఊర్ధ్వలింగ ఊర్ధ్వశాయీ నభఃస్థలః॥ 13-48-46 (83248) 
త్రిజటీ చీరవాసాశ్చ రుద్రః సేనాపతిర్విభుః।
అహశ్చరో నక్తంచరస్తిగ్మమన్యుః సువర్చసః॥ 13-48-47 (83249) 
గజహా దైత్యహా కాలో లోకధాతా గుణాకరః।
సింహశార్దూలరూపశ్చి ఆర్ద్రచర్మాంబరావృతః॥ 13-48-48 (83250) 
కాలయోగీ మహానాదః సర్వకామశ్చతుష్పథః।
నిశాచరః ప్రేతచారీ భూతచారీ మహేశ్వరః॥ 13-48-49 (83251) 
బహుభూతో బహుధరః స్వర్భినురమితో గతిః।
నృత్యప్రియో నిత్యనర్తో నర్తకః సర్వలాలసః॥ 13-48-50 (83252) 
ఘోరో మహాతపాః పాశో నిత్యో గిరిరుహో నభః।
సహస్రహస్తో విజయో వ్యవసాయో హ్యతంద్రితః॥ 13-48-51 (83253) 
అధర్షణో ధర్షణాత్మా యజ్ఞహా కామనాశకః।
దక్షయాగాపహారీ చ సుసహో మధ్యమస్తథా॥ 13-48-52 (83254) 
తేజోపహారీ బలహా ముదితోఽర్థోఽజితో వరః।
గంభీరఘోషో గంభీరో గంభీరబలవాహనః॥ 13-48-53 (83255) 
న్యగ్రోధరూపో న్యగ్రోధో వృక్షకర్ణస్థితిర్విభుః।
సుతీక్ష్ణదశనశ్చైవ మహాకాయో మహాననః॥ 13-48-54 (83256) 
విష్వక్సేనో హరిర్యజ్ఞః సంయుగాపీడవాహనః।
తీక్ష్ణతాపశ్చ హర్యశ్వః సహాయః కర్మకాలవిత్॥ 13-48-55 (83257) 
విష్ణుప్రసాదితో యజ్ఞః సముద్రో వడవాముఖః।
హుతాశనసహాయశ్చ ప్రశాంతాత్మా హుతాశనః॥ 13-48-56 (83258) 
ఉగ్రతేజా మహాతేజా జన్యో విజయకాలవిత్।
జ్యోతిషామయనం సిద్ధిః సర్వవిగ్రహ ఏవ చ॥ 13-48-57 (83259) 
శింఖీ ముండీ జటీ జ్వాలీ మూర్తిజో మూర్ధగో బలీ।
వేణవీ పణవీ తాలీ ఖలీ కాలకటంకటః॥ 13-48-58 (83260) 
నక్షత్రవిగ్రహమతిర్గుణబుద్ధిర్లయో గమః।
ప్రజాపతిర్విశ్వబాహుర్విభాగః సర్వగోముఖః॥ 13-48-59 (83261) 
విమోచనః సుసరణో హిరణ్యకవచోద్భవః॥
మేఢ్రజో బలచారీ చ మహీచారీ స్రుతస్తథా॥ 13-48-60 (83262) 
సర్వతూర్యనినాదీ చ సర్వాతోద్యపరిగ్రహః।
వ్యాలరూపో గుహావాసీ గుహో మాలీ తరంగవిత్॥ 13-48-61 (83263) 
త్రిదశస్త్రికాలధృక్కర్మసర్వబంధవిమోచనః।
బంధనస్త్వసురేంద్రాణాం యుధి శత్రువినాశనః॥ 13-48-62 (83264) 
సాంఖ్యప్రసాదో దుర్వాసాః సర్వసాధునిషేవితః।
ప్రస్కందనో విభాగజ్ఞో అతుల్యో యజ్ఞభాగవిత్॥ 13-48-63 (83265) 
సర్వవాసః సర్వచారీ దుర్వాసా వాసవోఽమరః।
హైమో హేమకరో యజ్ఞః సర్వంధారీ ధరోత్తమః॥ 13-48-64 (83266) 
లోహితాక్షో మహాక్షశ్చ విజయాక్షో విశారదః।
సంగ్రహో నిగ్రహః కర్తా సర్పచీరనివాసనః॥ 13-48-65 (83267) 
ముఖ్యోఽముఖ్యశ్చ దేహశ్చ కాహలిః సర్వకామదః।
సర్వకాసప్రసాదశ్చ సుబలో బలరూపధృత్॥ 13-48-66 (83268) 
సర్వకామవరశ్చైవ సర్వదః సర్వతోముఖః।
ఆకాశనిర్విరూపశ్చ నిపాతీ హ్యవశః ఖగః॥ 13-48-67 (83269) 
రౌద్రరూపోంఽశురాదిత్యో బహురశ్మిః సువర్చసీ।
వసువేగో మహావేగో మనోవేగో నిశాచరః॥ 13-48-68 (83270) 
సర్వవాసీ శ్రియావాసీ ఉపదేశకరోఽకరః।
మునిరాత్మనిరాలోకః సంభగ్నశ్చ సహస్రదః॥ 13-48-69 (83271) 
పక్షీ చ పక్షరూపశ్చ అతిదీప్తో విశాంపతిః।
ఉన్మాదో మదనః కామో హ్యశ్వత్థోఽర్థకరో యశః॥ 13-48-70 (83272) 
వామదేవశ్చ వామశ్చ ప్రాగ్దక్షిణశ్చ వామనః।
సిద్ధయోగీ మహర్షిశ్చ సిద్ధార్థః సిద్ధసాధకః॥ 13-48-71 (83273) 
భిక్షుశ్చ భిక్షురూపశ్చ విపణో మృదురవ్యయః।
మహాసేనో విశాఖశ్చ షష్టిభాగో గవాంపతిః॥ 13-48-72 (83274) 
వజ్రహస్తశ్చ విష్కంభీ చమూస్తంభన ఏవ చ।
వృత్తావృత్తకరస్తాలో మధుర్మధుకలోచనః॥ 13-48-73 (83275) 
వాచస్పత్యో వాజసనో నిత్యమాశ్రమపూజితః।
బ్రహ్మచారీ లోకచారీ సర్వచారీ విచారవిత్॥ 13-48-74 (83276) 
ఈశాన ఈశ్వరః కాలో నిశాచారీ పినాకవాన్।
నిమిత్తస్థో నిమిత్తం చ నందిర్నందికరో హరిః॥ 13-48-75 (83277) 
నందీశ్వరశ్చ నందీ చ నందనో నందివర్ధనః।
భగహారీ నిహంతా చ కాలో బ్రహ్మా పితామహః॥ 13-48-76 (83278) 
చతుర్ముఖో మహాలింగశ్చారులింగస్తథైవ చ।
లింగాధ్యక్షః సురాధ్యక్షో యోగాధ్యక్షో యుగావహః॥ 13-48-77 (83279) 
బీజాధ్యక్షో బీజకర్తా అవ్యాత్మాఽనుగతో బలః।
ఇతిహాసః సకల్పశ్చ గౌతమోఽథ నిశాకరః॥ 13-48-78 (83280) 
దంభో హ్యదంభో వైదంభో వశ్యో వశకరః కలిః।
లోకకర్తా పశుపతిర్మహాకర్తా హ్యనౌషధః॥ 13-48-79 (83281) 
అక్షరం పరమం బ్రహ్మి బలవచ్ఛక్ర ఏవ చ।
నీతిర్హ్యనీతిః శుద్ధాత్మా శుద్ధో మాన్యో గతాగతః॥ 13-48-80 (83282) 
బహుప్రసాదః సుస్వప్నో దర్పణోఽథ త్వభిత్రజిత్।
వేదకారో మంత్రకారో విద్వాన్సమరమర్దనః॥ 13-48-81 (83283) 
మహామేఘనివాసీ చ మహాఘోరో వశీకరః।
అగ్నిజ్వాలో మహాజ్వాలో అతిధూంరో హుతో హివః॥ 13-48-82 (83284) 
వృషణః శంకరో నిత్యం వర్చస్వీ ధూమకేతనః।
నీలస్తథాంగలుబ్ధశ్చ శోభనో నిరవగ్రహః॥ 13-48-83 (83285) 
స్వస్తిదః స్వస్తిభావశ్చ భాగీ భాగకరో లఘుః।
ఉత్సంగశ్చ మహాంగశ్చి మహాగర్భపరాయణః॥ 13-48-84 (83286) 
కృష్ణవర్ణః సువర్ణశ్చ ఇంద్రియం సర్వదేహినాం।
మహాపాదో మహాహస్తో మహాకాయో మహాయశాః॥ 13-48-85 (83287) 
మహామూర్ధా మహాభాత్రో మహానేత్రో నిశాలయః।
మహాంతకో మహాకర్ణో మహోష్ఠశ్చి మహాహనుః॥ 13-48-86 (83288) 
మహానాసో మహాకంబుర్మహాగ్రీవః శ్మశానభాక్।
మహావక్షా మహోరస్కో హ్యంతరాత్మా మృగాలయః॥ 13-48-87 (83289) 
లంబనో లంబితోష్ఠశ్చ మహామాయః పయోనిధిః।
మహాదంతో మహాదంష్ట్రో మహాజిహ్వో మహాముఖః॥ 13-48-88 (83290) 
మహానఖో మహారోమా మహాకేశో మహాజటః।
ప్రసన్నశ్చ ప్రసాదశ్చ ప్రత్యయో గిరిసాధనః॥ 13-48-89 (83291) 
స్నేహనోఽస్నేహనశ్చైవ అజితశ్చ మహామునిః।
వృక్షాకారో వృక్షకేతురనలో వాయువాహనః॥ 13-48-90 (83292) 
గండలీ మేరుధామా చ దేవాధిపతిరేవ చ।
అథర్వశీర్షః సామాస్య ఋక్సహస్రామితేక్షణః॥ 13-48-91 (83293) 
యజుఃపాదభుజో గుహ్యః ప్రకాశో జంగమస్తథా।
అమోఘార్థః ప్రసాదశ్చ అభిగంయః సుదర్శనః॥ 13-48-92 (83294) 
ఉపకారః ప్రియః సర్వః కనకః కాంచనచ్ఛవిః।
నాభిర్నందికరో భావః పుష్కరస్థపతిః స్థిరః॥ 13-48-93 (83295) 
ద్వాదశస్త్రాసనశ్చాద్యో యజ్ఞో యజ్ఞసమాహితః।
నక్తం కలిశ్చ కాలశ్చ మకరః కాలపూజితః॥ 13-48-94 (83296) 
సగణో గణకారశ్చ భూతవాహనసారథిః।
భస్మశయో భస్మగోప్తా భస్మభూతస్తరుర్గణః॥ 13-48-95 (83297) 
లోకపాలస్తథా లోకో మహాత్మా సర్వపూజితః।
శుక్లస్త్రిశుక్లః సంపన్నః శుచిర్భూతనిషేవితః॥ 13-48-96 (83298) 
ఆశ్రమస్థః క్రియాదస్థో విశ్వకర్మమతిర్వరః।
విశాలశాఖస్తాంరోష్ఠో హ్యంబుజాలః సునిశ్చలః॥ 13-48-97 (83299) 
కపిలః కపిశః శుక్ల ఆయుశ్చైవి పరోఽపరః।
గంధర్వో హ్యదితిస్తార్క్ష్యః సువిజ్ఞేయః సుశారదః॥ 13-48-98 (83300) 
పరశ్వధాయుధో దేవ అనుకారీ సుబాంధవః।
తుంబవీణో మహాక్రోధ ఊర్ధ్వరేతా జలేశయః॥ 13-48-99 (83301) 
ఉగ్రో వంశకరో వంశో వంశనాదో హ్యనిందితః।
సర్వాంగరూపో మాయావీ సుహృదో హ్యనిలోఽనలః॥ 13-48-100 (83302) 
బంధనో బంధకర్తా చ సుబంధనవిమోచనః।
స యజ్ఞారిః స కామారిర్మహాదంష్ట్రో మహాయుధః॥ 13-48-101 (83303) 
బహుధా నిందితః శర్వః శంకరః శంకరోఽధనః।
అమరేశో మహాదేవీ విశ్వదేవః సురారిహా॥ 13-48-102 (83304) 
అహిర్బుధ్న్యోఽనిలాభశ్చ చేకితానో హవిస్తథా।
అజైకపాచ్చ కాపాలీ త్రిశంకురజితః శివః॥ 13-48-103 (83305) 
ధన్వంతరిర్ధూమకేతుః స్కందో వైశ్రవణస్తథా।
ధాతా శక్రశ్చ విష్ణుశ్చ మిత్రస్త్వష్టా ధ్రువో ధరః॥ 13-48-104 (83306) 
ప్రభావః సర్వగో వాయురర్యమా సవితా రవిః।
ఉషంగుశ్చ విధాతా చ మాంధాతా భూతభావనః॥ 13-48-105 (83307) 
విభుర్వర్ణవిభావీ చ సర్వకామగుణావహః।
పద్మనాభో మహాగర్భశ్చంద్రవక్త్రోఽనిలోఽనలః॥ 13-48-106 (83308) 
బలవాంశ్చోపశాంతశ్చ పురాణః పుణ్యచంచురీ।
కురుకర్తా కురువాసీ కురుభూతో గుణౌషధః॥ 13-48-107 (83309) 
సర్వాశయో దర్భచారీ సర్వేషాం ప్రాణినాం పతిః।
దేవదేవః సుఖాసక్తః సదసత్సర్వరత్నవిత్॥ 13-48-108 (83310) 
కైలాసగిరివాసీ చ హిమవద్భిరిసంశ్రయః।
కూలహారీ కూలకర్తా బహువిద్యో బహుప్రదః॥ 13-48-109 (83311) 
వణిజో వర్ధకీ వృక్షో బకులశ్చందనశ్ఛదః।
సారగ్రీవో మహాజత్రురలోలశ్చ మహౌషధః॥ 13-48-110 (83312) 
సిద్ధార్థకారీ సిద్ధార్థశ్ఛదో వ్యాకరణోత్తరః।
సింహనాదః సింహదంష్ట్రః సింహగః సింహవాహనః॥ 13-48-111 (83313) 
ప్రభావాత్మా జగత్కాలస్థాలో లోకహితస్తరుః।
సారంగో నవచక్రాంగః కేతుమాలీ సభావనః॥ 13-48-112 (83314) 
భూతాలయో భూతపతిరహోరాత్రమనిందితః॥  13-48-113 (83315) 
వాహితా సర్వభూతానాం నిలయశ్చ విభుర్భవః।
అమోఘః సంయతో హ్యశ్వో భోజనః ప్రాణధారణః॥ 13-48-114 (83316) 
ధృతిమాన్మతిమాందక్షః సత్కృతశ్చ యుగాధిపః।
గోపాలిర్గోపతిర్గ్రామో గోచర్మవసనో హరిః।  13-48-115 (83317) 
హిరణ్యబాహుశ్చ తతా గుహాపాలః ప్రవేశినాం।
ప్రకృష్టారిర్మహాహర్షో జితకామో జితేంద్రియః॥ 13-48-116 (83318) 
గాంధారశ్చ సువాసస్చ తపఃసక్తో రతిర్నరః।
మహాగీతో మహానృత్యో హ్యప్సరోగణసేవితః॥ 13-48-117 (83319) 
మహాకేతుర్మహాధాతుర్నైకసానుచరశ్చలః।
ఆవేదనీయ ఆదేశః సర్వగంధసుఖావహః॥ 13-48-118 (83320) 
తోరణస్తారణో వాతః వరిధీ పతిఖేచరః।
సంయోగో వర్ధనో వృద్ధో అతివృద్ధో గుణాధికః॥ 13-48-119 (83321) 
నిత్య ఆత్మసహాయశ్చ దేవాసురపతిః పతిః।
యుక్తశ్చ యుక్తబాహుశ్చ దేవో దివి సుపర్వణః॥ 13-48-120 (83322) 
ఆషాఢశ్చ సుషాంఢశ్చ ధ్రువోఽథ హరిణో హరః।
వపురావర్తమానేభ్యో వసుశ్రేష్ఠో మహాపథః॥ 13-48-121 (83323) 
శిరోహారీ విమర్శశ్చ సర్వలక్షణలక్షితః।
అక్షశ్చ రథయోగీ చ సర్వయోగీ మహాబలః॥ 13-48-122 (83324) 
సమాంనాయోఽసమాంనాయస్తీర్థదేవో మహారథః।
నిర్జీవో జీవనో మంత్రః శుభాక్షో బహుకర్కశః॥ 13-48-123 (83325) 
రత్నప్రభూతో రత్నాంగో మహార్ణవనిపానవిత్।
మూలం విశాలో హ్యమృతో వ్యక్తావ్యక్తస్తపోనిధిః॥ 13-48-124 (83326) 
ఆరోహణోఽధిరోహశ్చ శీలధారీ మహాయశాః।
సేనాకల్పో మహాకల్పో యోగో యుగకరో హరిః॥ 13-48-125 (83327) 
యుగరూపో మహారూపో మహానాగహనో వధః।
న్యాయనిర్వపణః పాదః పండితో హ్యచలోపమః॥ 13-48-126 (83328) 
బహుమాలో మహామాలః శశీ హరసులోచనః।
విస్తారో లవణః కూపస్త్రియుగః సఫలోదయః॥ 13-48-127 (83329) 
త్రిలోచనో విషష్ణాంగో మణివిద్ధో జటాధరః।
బిందుర్విసర్గః సుముఖః శరః సర్వాయుధః సహః॥ 13-48-128 (83330) 
నివేదనః సుఖాజాతః సుగంధారో మహాధనుః।
గంధపాలీ చ భగవానుత్థానః సర్వకర్మణాం॥ 13-48-129 (83331) 
మంథానో బహులో వాయుః సకలః సర్వలోచనః।
తలస్తాలః కరస్థాలీ ఊర్ధ్వసంహననో మహాన్॥ 13-48-130 (83332) 
ధత్రం సుచ్ఛత్రో విఖ్యాతో లోకః సర్వాశ్రయః క్రమః।
ముండో విరూపో వికృతో దండీ కుండీ వికుర్వణః।  13-48-131 (83333) 
హర్యక్షః కకుభో వజ్రో శతజిహ్వః సహస్రపాత్।
సహస్రమూర్ధా దేవేంద్రః సర్వదేవమయో గురుః॥ 13-48-132 (83334) 
సహస్రబాహుః సర్వాంగః శరణ్యః సర్వలోకకృత్।
పవిత్రం త్రికకున్మంత్రః కనిష్ఠః కృష్ణపింగలః।  13-48-133 (83335) 
బ్రహ్మదండవినిర్మాతా శతఘ్నీపాశశక్తిమాన్।
పద్మగర్భో మహాగర్భో బ్రహ్మగర్భో జలోద్భవః॥ 13-48-134 (83336) 
గభస్తిర్బ్రహ్మకృద్బ్రహ్మీ బ్రహ్మవిద్బ్రాహ్మణో గతిః।
అనంతరుపో నైకాత్మా తిగ్మతేజాః స్వయంభువః॥ 13-48-135 (83337) 
ఊర్ధ్వగాత్మా పశుపతిర్వాతరంహా మనోజవః।
చందనీ పద్మనాలాగ్రః సురభ్యుత్తరణో నరః॥ 13-48-136 (83338) 
కర్ణికారమహాస్రగ్వీ నీలమౌలిః పినాకధృత్।
ఉమాపతిరుమాకాంతో జాహ్నవీధృగుమాధవః॥ 13-48-137 (83339) 
వరో వరాహో వరదో వరేణ్యః సుమాహాస్వనః।
మహాప్రసాదో దమనః శత్రుహా శ్వేతపింగలః॥ 13-48-138 (83340) 
పీతాత్మా పరమాత్మా చ ప్రయతాత్మా ప్రధానధృత్।
సర్వపార్శ్వముఖస్త్ర్యక్షో ధర్మసాధారణో వరః॥ 13-48-139 (83341) 
చరాచరాత్మా సూక్ష్మాత్మా అమృతో గోవృషేశ్వరః।
సాధ్యర్షిర్వసురాదిత్యో వివస్వాన్సవితాఽమృతః  13-48-140 (83342) 
వ్యాసః సర్గః సుసంక్షేపో విస్తరః పర్యయో నరః।
ఋతు సంవత్సరో మాసః పక్షః సంఖ్యాసమాపనః॥ 13-48-141 (83343) 
కలా కాష్ఠా లవా మాత్రా ముహూర్తాహఃక్షపాః క్షణాః।
విశ్వక్షేత్రం ప్రజాబీజం లింగమాద్యస్తు నిర్గమః॥ 13-48-142 (83344) 
సదసద్వ్యక్తమవ్యక్తం పితా మాతా పితామహః।
స్వర్గద్వారం ప్రజాద్వారం మోక్షద్వారం త్రివిష్టపం॥ 13-48-143 (83345) 
నిర్వాణం హ్లాదనశ్చైవ బ్రహ్మలోక పరా గతిః।
దేవాసురవినిర్మాతా దేవాసురపరాయణః॥ 13-48-144 (83346) 
దేవాసురగురుర్దేవో దేవాసురనమస్కృతః।
దేవాసురమహామాత్రో దేవాసుగణాశ్రయః॥ 13-48-145 (83347) 
దేవాసురగణాధ్యక్షో దేవాసురగణాగ్రణీః।
దేవాతిదేవో దేవర్షిర్దేవాసురవరప్రదః॥ 13-48-146 (83348) 
దేవాసురేశ్వరో విశ్వో దేవాసురమహేశ్వరః।
సర్వదేవమయోచింత్యో దేవతాత్మాఽత్మసంభవః॥ 13-48-147 (83349) 
ఉద్భిత్త్రివిక్రమో వైద్యో విరజో నీరజోఽమరః॥
ఈడ్యో హస్తీశ్వరో వ్యాఘ్రో దేవసింహో నరర్షభః॥ 13-48-148 (83350) 
విబుధోఽగ్రవరః సూక్ష్మః సర్వదేవస్తపోమయః।
సుయుక్తః శోభనో వజ్రీ ప్రాసానాం ప్రభవోఽవ్యయః॥ 13-48-149 (83351) 
గుహః కాంతో నిజః సర్గః పవిత్రం సర్వపావనః।
శృంగీ శృంగప్రియో బభ్రూ రాజరాజో నిరామయః॥ 13-48-150 (83352) 
అభిరామః సురగణో విరామః సర్వసాధః।
లలాటాక్షో విశ్వదేవో హరిణో బ్రహ్మవర్చసః॥ 13-48-151 (83353) 
స్థావరాణాం పతిశ్చైవ నియమంద్రియవర్ధనః।
సిద్ధార్థః సిద్ధభూతార్థోఽచింత్యః సత్యవ్రతః శుచిః॥ 13-48-152 (83354) 
వ్రతాధిపః పరం బ్రహ్మ భక్తానాం పరమా గతిః।
విముక్తో ముక్తతేజాశ్చ శ్రీమాఞ్శ్రీవర్ధనో జగత్॥ 13-48-153 (83355) 
యథా ప్రధానం భగవానితి భక్త్యా స్తుతో మయా।
యన్న బ్రహ్మాదయో దేవా విదుస్తత్త్వేన నర్షయః। 
స్తోతవ్యమర్చ్యం వంద్యం చ కః స్తోష్యతి జగత్పతిం॥  13-48-154 (83356) 
భక్తిం త్వేవం పురస్కృత్య మయా యజ్ఞపతిర్విభుః। 
తతోఽభ్యనుజ్ఞాం సంప్రాప్య స్తుతో మతిమతాం వరః॥  13-48-155 (83357) 
శివమేభిః స్తువందేవం నామభిః పుష్టివర్ధనైః।
నిత్యయుక్తః శుచిర్భక్తః ప్రాప్నోత్యాత్మానమాత్మనా॥ 13-48-156 (83358) 
ఏతద్ధి పరమం బ్రహ్మ పరం బ్రహ్మాధిగచ్ఛతి॥  13-48-157 (83359) 
ఋషయశ్చైవ దేవాశ్చ స్తువంత్యేతేన తత్పరం॥  13-48-158 (83360) 
స్తూయమానో మహాదేవస్తష్యతే నియతాత్మభిః।
భక్తానుకంపీ భగవానాత్మసంస్థాకరో విభుః॥ 13-48-159 (83361) 
తథైవ చ మనుష్యేషు యే మనుష్యాః ప్రధానతః।
ఆస్తికాః శ్రద్ధధానాశ్చ బహుభిర్జన్మభిః స్తవైః॥ 13-48-160 (83362) 
భక్త్యా హ్యనన్యమీశానం పరం దేవం సనాతనం।
కర్మణా మనసా వాచా భావేనామితతేజసః॥ 13-48-161 (83363) 
శయానా జాగ్రమాణాశ్చ వ్రజన్నుపవిశంస్తథా।
ఉన్మిషన్నిమిషంశ్చైవ చింతయంతః పునఃపనః॥ 13-48-162 (83364) 
శృణ్వంతః శ్రావయంతశ్చ కథయంతశ్చ తే భవం।
స్తువంతః స్తూయామానాశ్చ తుష్యంతి చ రమంతి చ॥ 13-48-163 (83365) 
జన్మకోటిసహస్రేషు నానాసంసారయోనిషు।
జంతోర్విగతపాపస్య భవే భక్తిః ప్రజాయతే॥ 13-48-164 (83366) 
ఉత్పన్నా చ భవే భక్తిరనత్యా సర్వభావతః।
భావినః కారణే చాస్య సర్వయుక్తస్య సర్వథా॥ 13-48-165 (83367) 
ఏతద్దేవేషు దుష్ప్రాపం మనుష్యేషు న లభ్తతే।
నిర్విఘ్రా నిశ్చలా రుద్రే భక్తిరవ్యభిచారిణీ॥ 13-48-166 (83368) 
తస్యైవ చ ప్రసాదేన భక్తిరుత్పద్యతే నృణాం।
యేన యాంతి పరాం సిద్ధిం తద్భాగవతచేతసః॥ 13-48-167 (83369) 
యే సర్వభావానుగతాః ప్రపద్యంతే మహేశ్వరం।
ప్రపన్నవత్సలో దేవః సంసారాత్తాన్సముద్ధరేత్॥ 13-48-168 (83370) 
ఏవమన్యే వికుర్వంతి దేవాః సంసారమోచనం।
మనుష్యాణామృతే దేవం నాన్యా శక్తిస్తపోబలం॥ 13-48-169 (83371) 
ఇతి తేనేంద్రకల్పేన భగవాన్సదసత్పతిః।
కృత్తివాసాః స్తుతః కృష్ణ తండినా శుభబుద్ధినా॥ 13-48-170 (83372) 
స్తవమేతం భగవతో బ్రహ్మా స్వయమధారయత్।
గీయతే చ స బుద్ధ్యేత బ్రహ్మ శంకరసన్నిధౌ॥ 13-48-171 (83373) 
ఇదం పుణ్యం పవిత్రం చ సర్వదా పాపనాశనం।
యోగదం మోక్షదం చైవ స్వర్గదం తోషదం తథా॥ 13-48-172 (83374) 
ఏవమేతత్పఠంతే య ఏకభక్త్యా తు శంకరం।
యా గతిః సాంఖ్యయోగానాం వ్రజంత్యేతాం గతిం తదా॥ 13-48-173 (83375) 
స్తవమేతం ప్రయత్నేన సదా రుద్రస్య సన్నిధౌ।
అబ్ధమేకం చరేద్భక్తః ప్రాప్నుయాదీప్సితం ఫలం॥ 13-48-174 (83376) 
ఏతద్రహస్యం పరమం బ్రహ్మణో హృది సంస్థితం।
బ్రహ్మా ప్రోవాచ శక్రాయ శక్రః ప్రోవాచ మృత్యవే॥ 13-48-175 (83377) 
మృత్యుః ప్రోవాచ రుద్రేభ్యో రుద్రేభ్యస్తండిమాగమత్।
మహతా తపసా ప్రాప్తస్తండినా బ్రహ్మసద్మాని॥ 13-48-176 (83378) 
తండిః ప్రోవాచ శుక్రాయ గౌతమాయ చ భార్గవః।
వైవస్వతాయ మనవే గౌతమః ప్రాహ మాధవ॥ 13-48-177 (83379) 
నారాయణాయ సాధ్యాయ సమాధిష్ఠాయ ధీమతే।
యమాయ ప్రాహ భగవాన్సాధ్యో నారాయణోచ్యుతః॥ 13-48-178 (83380) 
నాచికేతాయ భగవానాహ వైవస్వతో యమః।
మార్కండేయాయ వార్ష్ణేయ నాచికేతోఽభ్యభాషత॥ 13-48-179 (83381) 
మార్కండేయాన్మయ ప్రాప్తో నియమేన జనార్దన।
తవాప్యహమమిత్రఘ్న స్తవం దద్యాం హ్యవిశ్రుతం।  13-48-180 (83382) 
స్వర్గ్యమారోగ్యమాయుష్యం ధన్యం వేదేని సంమితం।
నాస్య విఘ్రం వికుర్వంతి దానవా యక్షరాక్షసాః॥ 13-48-181 (83383) 
పిశాచా యాతుధానా వా గుహ్యకా భుజగా అపి।
యః పఠేత శుచిః పార్థ బ్రహ్మచారీ జితేంద్రియః। 
అభగ్రయోగో వర్షం తు సోఽశ్వమేధఫలం లభేత్॥ ॥  13-48-182 (83384) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టచత్వారింశోఽధ్యాయః॥ 48 ॥

Mahabharata - Anushaasana Parva - Chapter Footnotes

7-48-3 సత్యైరన్వర్యైః వేదే కృతాత్మనా దత్తచిత్తేన కృతైః వేదాత్పృథక్కృతై॥ 7-48-6 వరయ ప్రార్థత॥ 7-48-20 పవిత్రం పాపనాశకం। మేధ్యం యజ్ఞాదిఫలప్రదం। మంగలమభ్యుదయకరం। ఉత్తమం కల్యాణం పరమానందరూపం॥





అనుశాసనపర్వ - అధ్యాయ 049

॥ శ్రీః ॥

13.49. అధ్యాయః 049 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వైశంపానేన జనమేజయంప్రతి ద్వైపాయనాదిభిర్యుధిష్ఠిరంప్రత్యుక్తమహాదేవమహిమానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-49-1x"
name="anuzAsana-13-49-1x">వైశంపాయన ఉవాచ।

మహాయోగీ తు తం ప్రాహ కృష్ణద్వైపాయనో మునిః।
పఠస్వ పుత్ర భద్రం తే ప్రీయతాం తే మహేశ్వరః॥ 13-49-1 (83385) 
పురా పుత్ర మయా మేరౌ తప్యతా పరమం తపః।
పుత్రహేతోర్మహారాజ స్తవ ఏషోఽనుకీర్తితః॥ 13-49-2 (83386) 
లబ్ధవానీప్సితం కామమహం వై పాండునందన।
తథా త్వమపి శర్వాద్ధి సర్వాన్కామానవాప్స్యసి॥ 13-49-3 (83387) 
కపిలశ్చ తతః ప్రాహ సాంఖ్యర్షిర్దేవసంమతః।
మయా జన్మాన్యనేకాని భక్త్యా చారాధితో భవః। 
ప్రీతశ్చ భగవాంజ్ఞానం దదౌ మమ భవాంతకం॥  13-49-4 (83388) 
చారుశీర్షస్తతః ప్రాహ శక్రస్య దయితః సఖా।
ఆలంబాయన ఇత్యేవం విశ్రుతః కరుణాత్మకః॥ 13-49-5 (83389) 
మయా గోకర్ణమాసాద్య తపస్తప్త్వా శతం సమాః।
అయోనిజానాం దాంతానాం ధర్మజ్ఞానాం సువర్చసాం॥ 13-49-6 (83390) 
అజరాణామదుఃఖానాం శతవర్షసహస్రిణాం।
లబ్ధం పుత్ర శతం శర్వాత్పురా పాండునృపాత్మజ॥ 13-49-7 (83391) 
వాల్మీకిశ్చాహ భగవాన్యుధిష్ఠిరమిదం వచః।
వివాదే సాగ్నిమునిభిర్బ్రహ్మఘ్నో వై భవానితి॥ 13-49-8 (83392) 
ఉక్తః క్షణేన చావిష్టస్తేనాధర్మేణ భారత।
సోఽహమీశానమనఘమమోఘం శరణం గతః॥ 13-49-9 (83393) 
ముక్తశ్చాస్మి తతః పాపైస్తతో దుఃఖవినాశనః।
ఆహ మాం త్రిపురఘ్నో వై యశస్తేఽగ్ర్యం భవిష్యతి॥ 13-49-10 (83394) 
జామదగ్న్యశ్చ కౌంతేయమిదం ధర్మభృతాంవరః।
ఋషిమధ్యే స్థితః ప్రాహ జ్వలన్నివ దివాకరః॥ 13-49-11 (83395) 
పితృవిప్రవధేనాహమార్తో వై పాండవాగ్రజ।
శుచిర్భూత్వా మహాదేవం గతోస్మి శరణం నృప॥ 13-49-12 (83396) 
నామభిశ్చాస్తువం దేవం తతస్తుష్టోఽభవద్భవః।
పరశుం చ తతో దేవో దివ్యాన్యస్త్రాణి చైవ మే॥ 13-49-13 (83397) 
పాపం చ తే న భవితా అజేయశ్చ భవిష్యసి।
న తే ప్రభవితా మృత్యురజరశ్చ భవిష్యసి॥ 13-49-14 (83398) 
ఆహ మాం భగవానేవం శిఖండీ శివవిగ్రహః।
తదవాప్తం చ మే సర్వం ప్రసాదాత్తస్య ధీమతః॥ 13-49-15 (83399) 
విశ్వామిత్రస్తదోవాచ క్షత్రియోఽహం తదాఽభవం।
బ్రాహ్మణోఽహం భవానీతి మయా చారాధితో భవః। 
తత్ప్రసాదాన్మయా ప్రాప్తం బ్రాహ్మణ్యం దుర్లభం మహత్॥  13-49-16 (83400) 
అసితో దేవలశ్చైవ ప్రాహ పాండుసుతం నృపం॥  13-49-17 (83401) 
శాపాచ్ఛక్రస్య కౌంతేయ విభో ధర్మోఽనశత్తదా।
తన్మే ధర్మం యశశ్చాగ్ర్యమాయుశ్చైవాదదత్ప్రభుః॥ 13-49-18 (83402) 
ఋషిర్గృత్సమదో నామ శక్రస్య దయితః సఖా।
ప్రాహాజమీఢం భగవాన్బృహస్పతిసమద్యుతిః॥ 13-49-19 (83403) 
వరిష్ఠో నామ భగవాంశ్చాక్షుషస్య మనోః సుతః।
శతక్రతోరచింత్యస్య సత్రే వర్షసహస్రికే॥ 13-49-20 (83404) 
వర్తమానేఽబ్రవీద్వాక్యం సాంని హ్యుచ్చారితే మయా।
రథంతరే ద్విజశ్రేష్ఠ న సంయగితి వర్తతే॥ 13-49-21 (83405) 
సమీక్షస్వ పునర్బుద్ధ్యా పాపం త్యక్త్వా ద్విజోత్తమ।
అయజ్ఞవాహినం పాపమకార్షీస్త్వం సుదుర్మతే॥ 13-49-22 (83406) 
ఏవముక్త్వా మహాక్రోధః ప్రాహ శంభుం పునర్వచః।
ప్రజ్ఞయా రహితో దుఃఖీ నిత్యభీతో వనేచరః॥ 13-49-23 (83407) 
దశవర్షసహస్రాణి దశాష్టౌ చ శతాని చ।
నష్టపానీయపవనే మృగైరన్యైశ్చ వర్జితే॥ 13-49-24 (83408) 
అయజ్ఞీయద్రుమే దేశే రురుసింహనిషేవితే।
భవితా త్వం మృగః క్రూరో మహాదుఃఖసమన్వితః॥ 13-49-25 (83409) 
తస్య వాక్యస్య నిధనే పార్థ జాతో హ్యహం మృగః।
తతో మాం శరణం ప్రాప్తం ప్రాహ యోగీ మహేశ్వరః॥ 13-49-26 (83410) 
అజరశ్చామరశ్చైవ భవితా దుఖవర్జితః।
సాంయం మమాస్తు తే సౌఖ్యం యువయోర్వర్ధతాం క్రతుః॥ 13-49-27 (83411) 
అనుగ్రహానేవమేష కరోతి భగవాన్విభుః।
అయం ధాతా విధాతా చ సుఖదుఃఖే చ సర్వదా॥ 13-49-28 (83412) 
అచింత్య ఏష భగవాన్కర్మణా మనసా గిరా।
న మే తాత యుధిశ్రేష్ఠ విద్యయా పండితః సమః॥ 13-49-29 (83413) 
వాసుదేవస్తదోవాచ పునర్మతిమతాంవరః।
సువర్ణాక్షో మహాదేవస్తపసా తోషితో మయా॥ 13-49-30 (83414) 
తతోఽథ భగవానాహ ప్రీతో మా వై యుధిష్ఠిర।
అర్థాత్ప్రియతరః కృష్ణ మత్ప్రసాదాద్భవిష్యసి॥ 13-49-31 (83415) 
అపరాజితశ్చ యుద్ధేషు తేజశ్చైవానలోపమం।
ఏవం సహస్రశశ్చాన్యాన్మహాదేవో వరం దదౌ॥ 13-49-32 (83416) 
మణిమంథేఽథ శైలే వై పురా సంపూజితో మయా।
వర్షాయుతాసహస్రాణాం సహస్రం శతమేవ చ॥ 13-49-33 (83417) 
తతో మాం భగవాన్ప్రీత ఇదం వచనమబ్రవీత్।
వరం వృణీష్వ భద్రం తే యస్తే మనసి వర్తతే॥ 13-49-34 (83418) 
తతః ప్రణంయ శిరసా ఇదం వచనమబ్రవం।
యది ప్రీతో మహాదేవో భక్త్యా పరమయా ప్రభుః॥ 13-49-35 (83419) 
నిత్యకాలం తవేశాన భక్తిర్భవతు మే స్థిరా।
ఏవమస్త్వితి భగవాంస్తత్రోక్త్వాంతరధీయత॥ 13-49-36 (83420) 
జైగీషవ్య ఉవాచ। 13-49-37x (6866) 
మమాష్టగుణమైశ్వర్యం దత్తం భగవతా పురా।
యత్నేనాన్యేన బలినా వారాణస్యాం యుధిష్ఠిర॥ 13-49-37 (83421) 
గర్గ ఉవాచ। 13-49-38x (6867) 
చతుఃషష్ట్యంగమదదత్కలాజ్ఞానం మమాద్భుతం।
సరస్వత్యాస్తటే తుష్టో మనోయజ్ఞేన పాండవ॥ 13-49-38 (83422) 
తుల్యం మమ సహస్రం తు సుతానాం బ్రహ్మవాదినాం।
ఆయుశ్చైవ సపుత్రస్య సంవత్సరశతాయుతం॥ 13-49-39 (83423) 
పరాశర ఉవాచ। 13-49-40x (6868) 
ప్రసాద్యేహ పురా శర్వం మనసాఽచింతయం నృప।
మహాతపా మహాతేజా మహాయోగీ మహాయశాః॥ 13-49-40 (83424) 
వేదవ్యాసః శ్రియావాసో బ్రాహ్మణః కరుణాన్వితః।
అప్యసావీప్సితః పుత్రో మమ స్యాద్వై మహేశ్వరాత్॥ 13-49-41 (83425) 
ఇతి మత్వా హృది మతం ప్రాహ మాం సురసత్తమః।
మయి సంభావనా యాస్యాః ఫలాత్కృష్ణో భవిష్యతి॥ 13-49-42 (83426) 
సావర్ణస్య మనోః సర్గే సప్తర్షిశ్చ భవిష్యతి।
వేదానాం చ స వై వక్తా కురువంశకరస్తథా॥ 13-49-43 (83427) 
ఇతిహాసస్య కర్తా చ పుత్రస్తే జగతో హితః।
భవిష్యతి మహేంద్రస్య దయితః స మహామునిః॥ 13-49-44 (83428) 
అజరశ్చామరశ్చైవ పరాశర సుతస్తవ।
ఏవముక్త్వా స భగవాంస్తత్రైవాంతరధీయత। 
యుధిష్ఠిర మహాయోగీ వీర్యవానక్షయోఽవ్యయః॥  13-49-45 (83429) 
మాండవ్య ఉవాచ। 13-49-46x (6869) 
అచోరశ్చోరశంకాయాం శూలే భిన్నో హ్యహం తదా॥  13-49-46 (83430) 
తత్రస్థేన స్తుతో దేవః ప్రాహ మాం వై నరేశ్వర।
మోక్షం ప్రాప్స్యసి శూలాచ్చ జీవిష్యసి సమార్బుదం॥ 13-49-47 (83431) 
రుజా శూలకృతా చైవ న తే విప్ర భవిష్యతి।
ఆధిభిర్వ్యాధిభిశ్చైవ వర్జితస్త్వం భవిష్యతి॥ 13-49-48 (83432) 
పాదాచ్చతుర్థాత్సంభూత ఆత్మా యస్మాన్మునే తవ।
త్వం భవిష్యస్యనుపమో జన్మ వై సఫలం కురు॥ 13-49-49 (83433) 
తీర్థాభిషేకం సకలం త్వమవిఘ్నేన చాప్స్యసి।
స్వర్గం చైవాక్షయం విప్ర విదధామి తవోర్జితం॥ 13-49-50 (83434) 
ఏవముక్త్వా తు భగవాన్వరేణ్యో వృషవాహనః।
మహేశ్వరో మహారాజః కృత్తివాసా మహాద్యుతిః। 
సగణో దైవతశ్రేష్ఠస్తత్రైవాంతరధీయత॥  13-49-51 (83435) 
గాలవ ఉవాచ। 13-49-52x (6870) 
విశ్వామిత్రాభ్యనుజ్ఞాతో హ్యహం పితరమాగతః।
అబ్రవీన్మాం తతో మాతా దుఃఖితా రుదతీ భృశం॥ 13-49-52 (83436) 
కౌశికేనాభ్యనుజ్ఞాతం పుత్రం దేవవిభూషితం।
న తాత తరుణం దాంతం పితా త్వాం పశ్యతేఽనఘ॥ 13-49-53 (83437) 
శ్రుత్వా జనన్యా వచనం నిరాశో గురుదర్శనే।
నియతాత్మా మహాదేవమపశ్యం సోఽబ్రవీచ్చ మాం॥ 13-49-54 (83438) 
పితా మాతా చ తే త్వం చ పుత్ర మృత్యువివర్జితాః।
భవిష్యథ విశ క్షిప్రం ద్రష్టాసి పితరం క్షయే॥ 13-49-55 (83439) 
అనుజ్ఞాతో భగవతా గృహం గత్వా యుధిష్ఠిర।
అపశ్యం పితరం తాత ఇష్టిం కృత్వా వినిఃసృతం। 
ఉపస్పృశ్య గృహీత్వేధ్మం కుశాంశ్చ శరణాకురూన్॥  13-49-56 (83440) 
తాన్విసృజ్య చ మాం ప్రాహ పితా సాస్రావిలేక్షణః।
ప్రణమంతం పరిష్వజ్య మూర్ధ్న్యుపాఘ్రాయ పాండవ॥ 13-49-57 (83441) 
దిష్ట్యా దృష్టోసి మే పుత్ర కృతవిద్య ఇహాగత॥  13-49-58 (83442) 
వైశంపాయన ఉవాచ। 13-49-59x (6871) 
ఏతాన్యత్యద్భుతాన్యేవ కర్మాణ్యథ మహాత్మనః।
ప్రోక్తాని మునిభిః శ్రుత్వా విస్మయామాస పాండవః॥ 13-49-59 (83443) 
తతః కృష్ణోఽబ్రవీద్వాక్యం పునర్మతిమతాంవరః।
యుధిష్ఠిరం ధర్మనిధిం పురుహూతమివేశ్వరః॥ 13-49-60 (83444) 
ఉపమన్యుర్మయి ప్రాహ తపన్నివ దివాకరః।
అశుభైః పాపకర్మాణో యే నరాః కలుషీకృతాః॥ 13-49-61 (83445) 
ఈశానం న ప్రపద్యంతే తమోరాజసవృత్తయః।  13-49-62 (83446) 
ఈశ్వరం సంప్రపద్యంతే ద్విజా భావితభావనాః॥  13-49-63 (83447) 
సర్వథా వర్తమానోపి యో భక్తః పరమేశ్వరే।
సదృశోఽరణ్యవాసీనాం మునీనాం భావితాత్మనాం॥ 13-49-64 (83448) 
బ్రహ్మత్వం కేశవత్వం వా శక్రత్వం వా సురైః సహ।
త్రైలోక్యస్యాధిపత్యం వా తుష్టో రుద్రః ప్రయచ్ఛతి  13-49-65 (83449) 
మనసాఽపి శివం తాత యే ప్రపద్యంతి మానవాః।
విధూయ సర్వపాపాని దేవైః సహ వసంతి తే॥ 13-49-66 (83450) 
భిత్త్వాభిత్త్వా చ కూలాని హుత్వా సర్వమిదం జగత్।
జయేద్దేవం విరూపాక్షం న స పాపేన లిప్యతే॥ 13-49-67 (83451) 
సర్వలక్షణహీనోపి యుక్తో వా సర్వపాతకైః।
సర్వం తుదతి తత్పాపం భావయఞ్శివమాత్మనా  13-49-68 (83452) 
కీటపక్షిపతంగానాం తిరశ్చామపి కేశవ।
మహాదేవప్రపన్నానాం న భయం విద్యతే క్వచిత్॥ 13-49-69 (83453) 
ఏవమేవ మహాదేవం భక్తా యే మానవా భువి।
న తే సంసారవశగా ఇతి మే నిశ్చితా మతిః। 
తతః కృష్ణోఽబ్రవీద్వాక్యం ధర్మపుత్రం యుధిష్ఠిరం॥  13-49-70 (83454) 
విష్ణురువాచ। 13-49-71x (6872) 
ఆదిత్యచంద్రావనిలానలౌ చ
ద్యౌర్భూమిరాపో వసవోఽథ విశ్వే। 
ధాతాఽర్యమా శుక్రబృహస్పతీ చ
వేదా యజ్ఞా దక్షిణా వేదవాహాః।  13-49-71 (83455) 
సోమో యష్టా యచ్చ హవ్యం హవిశ్చ
రక్షా దీక్షా సంయమా యే చ కేచిత్॥  13-49-72 (83456) 
స్వాహా వౌషట్ బ్రాహ్మణాః సౌరభేయీ
ధర్మం చాగ్ర్యం కాలచక్రం బలం చ। 
యశో దమో బుద్ధిమతాం స్థితిశ్చ
శుభాశుభం యే మునయశ్చ సప్త॥  13-49-73 (83457) 
అగ్ర్యా బుద్ధిర్మనసా దర్శనే చ
స్పర్శశ్చాగ్ర్యః కర్మణాం యా చ సిద్ధిః। 
గణా దేవానామూష్మపాః సోమపాశ్చ
లేఖాః సుయామాస్తుషితా బ్రహ్మకాయాః॥  13-49-74 (83458) 
ఆభాసురా గంధపా ధూమపాశ్చ
వాచా విరుద్ధాశ్చ మనోవిరుద్ధాః। 
శుద్ధాశ్చ నిర్మాణరతాశ్చ దేవాః
స్పర్శాశనా దర్శపా ఆజ్యపాశ్చ॥  13-49-75 (83459) 
చింత్యద్యోతా యే చ దేవేషు ముఖ్యా
యే చాప్యంతే దేవతాశ్చాజమీఢ। 
సుపర్ణగంధర్వపిశాచదానవా
యక్షాస్తథా చారణపన్నగాశ్చ॥  13-49-76 (83460) 
స్థూలం సూక్ష్మం మృదు చాప్యసూక్ష్మం
దుఃఖం సుఖం దుఃఖమనంతరం చ। 
సాంఖ్యం యోగం తత్పరాణాం పరం చ
శర్వాంజాతం విద్ధి య***********॥  13-49-77 (83461) 
తత్సంభూతా భూతకృతో వరేణ్యా
సర్వే దేవా భువనస్యాస్య గోపాః। 
ఆవిశ్యేమాం ధరణీం యేఽభ్యరక్షన్
పురాతనీం తస్య దేవస్య సృష్టిం॥  13-49-78 (83462) 
విచిన్వంతస్తపసా తత్స్థవీయః
కించిత్తత్త్వం ప్రాణహేతోర్నతోస్మి। 
దదాతు వేదః స వరానిహేష్టా-
నభిష్టుతోః నః ప్రభురవ్యయః సదా॥  13-49-79 (83463) 
ఇమం స్తవం సన్నియతేంద్రియశ్చ
భూత్వా శుచిర్యః పురుషః పఠేత। 
అభగ్నయోగో నియతో మాసమేకం
సంప్రాప్నుయాదశ్వమేధే ఫలం యత్॥  13-49-80 (83464) 
వేదాన్కృత్స్నాన్బ్రాహ్మణః ప్రాప్నుయాత్తు
జయేన్నృపః పార్థ మహీం చ కృత్స్నాం। 
వైశ్యో లాభం ప్రాప్నుయాన్నైపుణం చ
శూద్రో గతిం ప్రేత్య తథా సుఖం చ॥  13-49-81 (83465) 
స్తవరాజమిమం కృత్వా రుద్రాయ దధిరే మనః।
సర్వదోషాపహం పుణ్యం పవిత్రం చ యశస్వినః॥ 13-49-82 (83466) 
యావంత్యస్య శరీరేషు రోమకూపాణి భారతః।
తావంత్యబ్దసహస్రాణి స్వర్గే వసతి మానవః॥ ॥ 13-49-83 (83467) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనపంచాశోఽధ్యాయః॥ 49 ॥

Mahabharata - Anushaasana Parva - Chapter Footnotes

7-49-1 పఠస్వ స్తవమితి శేషః। హే పుత్ర యుధిష్ఠిర॥ 7-49-5 ఆలంబాయన ఆలంబగోత్రః। చతుఃశీర్ష ఇతి ట.థ.పాఠః॥ 7-49-7 హే పుత్ర శతం పుత్రాణామితి శేషః॥ 7-49-8 వివాదే వేదవిపరీతవాదే। అగ్నిసహితైర్మునిభిరుక్త ఇతి సంబంధః॥ 7-49-9 తేన వేదవిరోధజేన॥ 7-49-12 పితృతుల్యా విప్రా జ్యేష్ఠో భ్రాతా పితుః సమ ఇతిస్మృతేర్జ్యేష్ఠా భ్రాతరస్తేషాం వధేన। స తు విప్రవధేనేతి ట.థ పాఠః॥ 7-49-15 శిఖండీ కపర్దీ। శివవిగ్రహః కల్యాణశరీరః॥ 7-49-18 ప్రభుః ప్రార్థితః సన్నితి శేషః॥ 7-49-21 ఉచ్చారితే అన్యథేతి శేషః॥ 7-49-22 పాపం వితథాభినివేశం త్యక్త్వా సమీక్షస్వ విచారయ। అయజ్ఞవాహినం న యజ్ఞం వహతి తం పాపమవాక్షరపాఠజమపరాధం॥ 7-49-23 నిధనే అందే సద్య ఏవేత్యర్థః॥ 7-49-27 సాంయభవైషంయం। యువయోర్గృత్సమదశతక్రత్వోః॥ 7-49-31 అర్థః సర్వస్మాత్ప్రియస్తతోఽపి ప్రియోఽంతరాత్మా తత్తుల్యః సర్వేషాం భవిష్యసీత్యర్థః॥ 7-49-33 పూరా పూర్వావతారే॥ 7-49-42 యా తవ మయి సంభావనా ఏతస్మాత్ఫలమహం ప్రాప్స్యే ఇతి అస్యాః ఫలాత్ పుణ్యాత్తవ కృష్ణోనామ పుత్రో భవిష్యతి॥ 7-49-49 పాదాచ్చతుర్థాత్। తపః శౌచం దయా సత్యమితి చత్వారో ధర్మస్య పాదాస్తేషాం చతుర్థాత్సత్యాదేవ తవాత్మా శరీరం॥ 7-49-52 పితరం ద్రక్ష్యే ఇతి బుద్ధ్యా గృహమాగతః। దుఃఖితా వైధవ్యదుఃఖేన॥ 7-49-55 క్షయే గృహే। విశ ప్రవిశ॥ 7-49-56 శరణాకురూన్ వాయ్వాఘాతేన వా స్వయం వా పక్వతయా ఫలానామధః పతనేన విశరణం శరణా తత్ప్రధానాః కురవోఽన్నాని శరణాకురవస్తాన్। శౄ విశరణేఽస్మాద్భావే ల్యుః॥ 7-49-57 సాస్రత్వాదావిలే ఈక్షణే యస్య॥ 7-49-60 ఈశ్వరో విష్ణుః॥ 7-49-67 కూలాని గృహతటాకాదీని॥ 7-49-68 ఆత్మనా చిత్తేన॥ 7-49-71 ఆదిత్యచంద్రావిత్యాదిసర్వం సర్వాజ్జాతం విద్ధీతి సప్తమస్థేనాన్వయః॥ 7-49-72 ఉపనిషత్। ప్రాధాన్యాత్పృథక్కీర్తనం। వేదవాహా వేదపాఠకాః॥ 7-49-75 వాచావిరుద్ధాః। వాఙ్నియమనశీలాః। నిర్మాణం అనేకధాభవనం యోగేనానేకశరీరధారణం తత్ర రతాః॥ 7-49-77 చింత్యద్యోతాః సంకల్పితమాత్రం వస్తు యేషాం సద్యః పురతః ప్రకాశతే తాదృశాః॥





అనుశాసనపర్వ - అధ్యాయ 050

॥ శ్రీః ॥

13.50. అధ్యాయః 050 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీస్వభావప్రదర్శనాయ దృష్టాంతతయాఽష్టావక్రోపాఖ్యానకథనారంభః॥ అష్టావక్రేణ భార్యాత్వాయ వదాన్యంప్రతి కన్యాయాచనం॥ 2 ॥ తథా వదావ్యనియోగాదుత్తరదిగంతగమనం॥ 3 ॥ తథోత్తరదిగభిమానిన్యా జరతీరూప ధారిణ్యా సంవాదః॥ 4 ॥

Mahabharata - Anushaasana Parva - Chapter Text

<a id="anuzAsana-13-50-1x"
name="anuzAsana-13-50-1x">యుధిష్ఠిర ఉవాచ।

యదిదం సహధర్మేతి ప్రోచ్యతే భరతర్షభ।
పాణిగ్రహణకాలే తు స్త్రీణామేతత్కథం స్మృతం॥ 13-50-1 (83468) 
ఆర్ష ఏష భవేద్ధర్మః ప్రాజాపత్యోఽథవాఽసురః।
యదేతత్సహధర్మేతి పూర్వముక్తం మహర్షిభిః॥ 13-50-2 (83469) 
సందేహః సుమహానేష విరుద్ధ ఇతి మే మతిః।
ఇహ యః సహధర్మో వై ప్రేత్యాయం విహితః క్వను॥ 13-50-3 (83470) 
స్వర్గో మృతానాం భవతి సహధర్మః పితామహ।
పూర్వమేకస్తు ంరియ********కస్తిష్ఠతే వద॥ 13-50-4 (83471) 
నానాధర్మఫలోపేతా నానాకర్మనివాసితాః।
నానానిరయనిష్ఠాంతా మానుపా బహవో యదా॥ 13-50-5 (83472) 
అనృతాః స్త్రియ ఇత్యేవం సూత్రకారో వ్యవస్యతి।
యదాఽనృతాః స్త్రియస్తాత సహధర్మః కుతః స్మృతః॥ 13-50-6 (83473) 
అనృతాః స్త్రియ ఇత్యేవం వేదేష్వపి హి పఠ్యతే।
ధర్మో యః పూర్వికో దృష్ట ఉపచారః క్రియావిధిః॥ 13-50-7 (83474) 
గహరం ప్రతిభాత్యేతన్మమ చింతయతోఽనిశం।
నిఃసందేహమిదం సర్వం పితామహ యథాశ్రుతిః॥ 13-50-8 (83475) 
యదైతద్యాదృశం చైతద్యథా చైతత్ప్రవర్తితం।
నిఖిలేన మహాప్రాజ్ఞ భవానేతద్బ్రవీతు మే॥ 13-50-9 (83476) 
భీష్మ ఉవాచ। 13-50-10x (6873) 
అత్రాప్యుదాహరంతీమమితిహాసం పురాతనం।
అష్టావక్రస్య సంవాదం దిశయా సహ భారత॥ i  13-50-10 (83477) 
నిర్విష్టుకామస్తు పురా అష్టావక్రో మహాతపాః।
ఋషేరథ వదాన్యస్య వవ్రే కన్యాం మహాత్మనః॥ 13-50-11 (83478) 
సుప్రభాం నామ వై నాంనా రూపేణాప్రతిమాం భువి।
గుణప్రభావశీలేన చారిత్రేణ చ శోభనాం॥ 13-50-12 (83479) 
సా తస్యర్షేర్మనో దృష్టా జహార శుభలోచనా।
వనరాజీ యథా చిత్రా వసంతే కుసుమాఞచితా॥ 13-50-13 (83480) 
ఋషిస్తమాహ దేయా మే సుతా తుభ్యం హి తచ్ఛృణు॥  13-50-14 (83481) 
`అనన్యస్త్రీజనః ప్రాజ్ఞో హ్యప్రవాసీ ప్రియంవదః।
సురూపః సంమతో వీరః శీలవాన్భోగభుక్ఛుచిః॥ 13-50-15 (83482) 
దారానుమతయజ్ఞశ్చ సునక్షత్రామథోద్వేహేత్।
సభృత్యః స్వజనోపేత ఇహ ప్రేత్య చ మోదతే॥ 13-50-16 (83483) 
గచ్ఛ తావద్దిశం పుణ్యాముత్తరాం ద్రక్ష్యసే తతః॥  13-50-17 (83484) 
అష్టావక్ర ఉవాచ। 13-50-18x (6874) 
కిం ద్రష్టవ్యం మయా తత్ర వక్తుమర్హతి మే భవాన్।
తథేదానీం మయో కార్యం యథా వక్ష్యతి మాం భవాన్॥ 13-50-18 (83485) 
వదాన్య ఉవాచ। 13-50-19x (6875) 
ధనదం సమతిక్రంయ హిమవంతం చ పర్వతం।
రుద్రస్యాయతనం దృష్ట్వా సిద్ధచారణసేవితం॥ 13-50-19 (83486) 
సంహృష్టైః పార్షదైర్జుష్టం నృత్యద్భిర్వివిధాననైః।
దివ్యాంగరాగైః పైశాచైరన్యైర్నానావిధైః ప్రభోః॥ 13-50-20 (83487) 
పాణితాలసుతాలైశ్చ శంపాతాలైః సమైస్తథా।
సంప్రహృష్టైః ప్రనృత్యద్భిః శర్వస్తత్ర నిషేవ్యతే॥ 13-50-21 (83488) 
ఇష్టం కిల గిరౌ స్థానం తద్దివ్యమితి శుశ్రుమ।
నిత్యం సన్నిహితో దేవస్తథా తే పార్షదాః స్మృతాః॥ 13-50-22 (83489) 
తత్ర దేవ్యా తపస్తప్తం సంకరార్థం సుదుశ్చరం।
అతస్తదిష్టం దేవస్య తథోమాయా ఇతి శ్రుతిః॥ 13-50-23 (83490) 
పూర్వే తత్ర మహాపార్శ్వే దేవస్యోత్తరతస్తథా॥
ఋతవః కాలరాత్రిశ్చ యే దివ్యా యే చ మానుషాః॥ 13-50-24 (83491) 
దేవం చోపాసతే సర్వే రూపిణః కిల తత్ర హ।
తదతిక్రంయ భవనం త్వయా యాతవ్యమేవ హి॥ 13-50-25 (83492) 
తతో నీలం వనోద్దేశం ద్రక్ష్యసే మేఘసన్నిభం।
రమణీయం మనోగ్రాహి తత్ర వై ద్రక్ష్యసే స్త్రియం॥ 13-50-26 (83493) 
తపస్వినీం మహాభాగాం వృద్ధాం దీక్షామనుష్ఠితాం।
ద్రష్టవ్యా సా త్వయా తత్ర సంపూజ్యా చైవ యత్నతః॥ 13-50-27 (83494) 
తాం దృష్ట్వా వినివృత్తస్త్వం తతః పాణిం గ్రహీష్యసి।
యద్యేష సమయః సర్వః సాధ్యతాం తత్ర గంయతాం॥ 13-50-28 (83495) 
అష్టావక్ర ఉవాచ। 13-50-29x (6876) 
తథాఽస్తు సాధయిష్యామి తత్ర యాస్యాంయసంశయం।
యత్ర త్వం వదసే సాధో భవాన్భవతు సత్యవాక్॥ 13-50-29 (83496) 
భీష్మ ఉవాచ। 13-50-30x (6877) 
తతోఽగచ్ఛత్స భగవానుత్తరాముత్తరాం దిశం।
హిమవంతం గిరిశ్రేష్ఠం సిద్ధచారణసేవితం॥ 13-50-30 (83497) 
స గత్వా ద్విజశార్దూలో హిమవంతం మహాగిరిం।
అభ్యగచ్ఛన్నదీం పుణ్యాం బాహుదాం పుణ్యదాయినీం॥ 13-50-31 (83498) 
అశోకే విమలే తీర్థే స్నాత్వా వై తర్ప్య దేవతాః।
తత్ర వాసాయ శయనే కౌశే సుఖమువాస హ॥ 13-50-32 (83499) 
తతో రాత్ర్యాం వ్యతీతాయాం ప్రాతరుత్థాయ స ద్విజః।
స్నాత్వా ప్రాదుశ్చకారాగ్నిం హుత్వా చైవం విధానతః॥ 13-50-33 (83500) 
రుద్రాణీకూపమాసాద్య హ్రదే తత్ర సమాశ్వసత్।
విశ్రాంతశ్చ సముత్థాయ కైలాసమభితో యయౌ॥ 13-50-34 (83501) 
సోఽపశ్యత్కాంచనద్వారం దీప్యమానమివ శ్రియా।
మందాకినీం చ నలినీం ధనదస్య మహాత్మనః॥ 13-50-35 (83502) 
అథ తే రాక్షసాః సర్వే యేఽభిరక్షంతి పద్మినీం।
ప్రత్యుత్థితా భగవంతం మాణిభద్రపురోగమాః॥ 13-50-36 (83503) 
స తాన్ప్రత్యర్చయామాస రాక్షసాన్భీమవిక్రమాన్।
నివేదయత మాం క్షిప్రం ధనదాయేతి చాబ్రవీత్॥ 13-50-37 (83504) 
తే రాక్షసాస్తథా రాజన్భగవంతమథాబ్రువన్।
అసౌ వైశ్రవణో రాజా స్వయమాయాతి తేఽంతికం॥ 13-50-38 (83505) 
విదితో భగవానస్య కార్యమాగమనస్య యత్।
పశ్యైనం త్వం మహాభాగం జ్వలంతమివ తేజసా॥ 13-50-39 (83506) 
తతో వైశ్రవణోఽభ్యేత్య అష్టావక్రమనిందితం।
విధివత్కుశలం పృష్ట్వా తతో బ్రహ్మర్షిమబ్రవీత్॥ 13-50-40 (83507) 
సుఖం ప్రాప్తో భవాన్కచ్చిత్కింవా మత్తశ్చికీర్షతి।
బ్రూహి సర్వం కరిష్యామి యన్మాం వక్ష్యసి వై ద్విజ॥ 13-50-41 (83508) 
భవనం ప్రవిశ త్వం మే యథాకామం ద్విజోత్తమ।
సత్కృతః కృతకార్యశ్చ భవాన్యాస్యత్యవిఘ్నతః॥ 13-50-42 (83509) 
ప్రావిశద్భవనం స్వం వై గృహీత్వా తం ద్విజోత్తమం।
ఆసనం స్వం దదౌ చైవ పాద్యమర్ఘ్యం తథైవ చ॥ 13-50-43 (83510) 
అథోపవిష్టయోస్తత్ర మాణిభద్రపురోగమాః।
నిషేదుస్తత్ర కౌబేరా యక్షగంధర్వకిన్నరాః॥ 13-50-44 (83511) 
తతస్తేషాం నిషణ్ణానాం ధనదో వాక్యమబ్రవీత్।
భవచ్ఛందం సమాజ్ఞాయ నృత్యేరన్నప్సరోగణాః॥ 13-50-45 (83512) 
ఆతిథ్యం పరమం కార్యం శుశ్రూషా భవతస్తథా।
సంవర్తతామిత్యువాచ మునిర్మధురయా గిరా॥ 13-50-46 (83513) 
యథోర్వరా మిశ్రకేశీ రంభా చైవోర్వశీ తథా।
అలంబుసా ఘృతాచీ చ చిత్రా చిత్రాంగదారుచిః॥ 13-50-47 (83514) 
మనోహరా సుకేశీ చ సుముఖీ హాసినీ ప్రభా।
విద్యుతా ప్రశమీ దాంతా విద్యోతా రతిరేవ చ॥ 13-50-48 (83515) 
ఏతాశ్చాన్యాశ్చ వై బహ్వ్యః ప్రనృత్తాప్సరసః శుభాః।
అవాదయంశ్చ గంధర్వా వాద్యాని వివిధాని చ॥ 13-50-49 (83516) 
అథ ప్రవృత్తే గాంధర్వే దివ్యే ఋషిరుపావిశత్।
దివ్యం సంవత్సరం తత్రారమతైష మహాతపాః॥ 13-50-50 (83517) 
తతో వైశ్రవణో రాజా భగవంతమువాచ హ।
సాగ్రః సంవత్సరో యాతో విప్రేహ తవ పశ్యతః॥ 13-50-51 (83518) 
హార్యోఽయం విషయో బ్రహ్మన్గాంధర్వో నామ నామతః।
ఛందతో వర్తతాం విప్ర యథా వదతి వా భవాన్॥ 13-50-52 (83519) 
అతిథిః పూజనీయస్త్వమిదం చ భవతో గృహం।
సర్వమాజ్ఞాప్యతామాశు పరవంతో వయం త్వయి॥ 13-50-53 (83520) 
అథ వైశ్రవణం ప్రీతో భగవాన్ప్రత్యభాషత।
అర్చితోస్మి యథాన్యాయం గమిష్యామి ధనేశ్వర॥ 13-50-54 (83521) 
ప్రీతోస్మి సదృశం చైవ తవ సర్వం ధనాధిప।
తవ ప్రసాదాద్భగవన్మహర్షేశ్చ మహాత్మనః। 
నియోగాదద్య యాస్యామి వృద్దిమానృద్ధిమాన్భవ॥  13-50-55 (83522) 
అథ నిష్క్రంయ భగవాన్ప్రయయావుత్తరాముఖః।
`కైలాసే సంకరావాసమభివీక్ష్య ప్రణంయ చ॥ 13-50-56 (83523) 
గౌరీశం శంకరం దాంతం శరణాగతవత్సలం।
గంగాధరం గోపతినం గణావృతమకల్పషం॥'  13-50-57 (83524) 
కైలాసం మందరం హైమం సర్వాననుచచార హ।
తానతీత్య మహాశైలాన్కైరాతం స్థానముత్తమం॥ 13-50-58 (83525) 
ప్రదక్షిణం తథా చక్రే ప్రయతః శిరసా నతః।
ధరణీమవతీర్యాథ పూతాత్మాఽసౌ తదాఽభకవత్॥ 13-50-59 (83526) 
స తం ప్రదక్షిణం కృత్వా నిర్యాతశ్చోత్తరాముఖః।
సమేన భూమిభాగేన యయౌ ప్రీతిపురస్కృతః॥ 13-50-60 (83527) 
తతోఽపరం వనోద్దేశం రమణీయమపశ్యత।
సర్వర్తుభిర్మూలఫలైః పక్షిభిశ్చ సమన్వితైః। 
రమణీయైర్వనోద్దేశైస్తత్రతత్ర విభూషితం॥  13-50-61 (83528) 
తత్రాశ్రమపదం దివ్యం దదర్శ భగవానథ॥  13-50-62 (83529) 
శైలాంశ్చ వివిధాకారాన్కాంచనాన్రత్నభూషితాన్।
మణిభూమౌ నివిష్టాశ్చ పుష్కరిణ్యస్తథైవ చ॥ 13-50-63 (83530) 
అన్యాన్యపి సురంయాణి దదర్శ సుబహూన్యథ।
భృశం తస్య మనో రమే మహర్షేర్భావితాత్మనః॥ 13-50-64 (83531) 
స తత్ర కాంచనం దివ్యం సర్వరత్నమయం గృహం।
దదర్శాద్భుతసంకాశం ధనదస్య గృహాద్వరం॥ 13-50-65 (83532) 
మహాంతో యత్ర వివిధా మణికాంచనపర్వతాః।
విమానాని చ రంయాణి రత్నాని వివిధాని చ॥ 13-50-66 (83533) 
మందారపుష్పైః సంకీర్ణాం తథా మందాకినీం నదీం।
స్వయంప్రభాశ్చ మణయో వజ్రైర్భూమిశ్చ భూషితా॥ 13-50-67 (83534) 
నానావిధైశ్చ భవనైర్విచిత్రమణితోరణైః।
ముక్తాజాలవినిక్షిప్తైర్మణిరత్నవిభూషితైః॥ 13-50-68 (83535) 
మనోద్దష్టిహరై రంయైః సర్వతః సంవృతం శుభైః।
ఋషిభిశ్చావృతం తత్ర ఆశ్రమం తం మనోహరం॥ 13-50-69 (83536) 
తతస్తస్యాభవచ్చింతా కుత్ర వాసో భవేదితి।
అథ ద్వారం సమభితో గత్వా స్థిత్వా తతోఽబ్రవీత్॥ 13-50-70 (83537) 
అతిథిం సమనుప్రాప్తమభిజానంతు యేఽత్ర వై॥  13-50-71 (83538) 
అథ కన్యాః పరివృతా గృహాత్తస్మాద్వినిర్గతాః।
నానారూపాః సప్త విభో కన్యాః సర్వా మనోహరాః॥ 13-50-72 (83539) 
యాంయామపశ్యత్కన్యాం వై సాసా తస్య మనోఽహరత్।
న చ శక్తో వారయితుం మనోఽస్యాథావసీదతి। 
తతో ధృతిః సముత్పన్నా తస్య విప్రస్య ధీమతః॥  13-50-73 (83540) 
అథ తం ప్రమదాః ప్రాహుర్భగవాన్ప్రవిశత్వితి।
స చ తాసాం సురుపేణ తస్యైవ భవనస్య చ। 
కౌతూహలం సమావిష్టః ప్రవివేశ గృహం ద్విజః॥  13-50-74 (83541) 
తత్రాపశ్యజ్జరాయుక్తామరజోంబరధారిణీం।
వృద్ధాం పర్యంకమాసీనాం సర్వాభరణభూషితాం॥ 13-50-75 (83542) 
స్వస్తీతి తేన చైవోక్తా సా స్త్రీ ప్రత్యవదత్తదా।
ప్రత్యుత్థాయ చ తం విప్రమాస్యతామిత్యువాచ హ॥ 13-50-76 (83543) 
అష్టావక్ర ఉవాచ। 13-50-77x (6878) 
సర్వాః స్వానాలయాన్యాంతు ఏకా మాముపతిష్ఠతు।
ప్రజ్ఞాతా యా ప్రశాంతా యా శేషా గచ్ఛంతు చ్ఛందతః॥ 13-50-77 (83544) 
తతః ప్రదక్షిణీకృత్య కన్యాస్తాస్తమృషిం తదా।
నిశ్చక్రముర్గృహాత్తస్మాత్సా వృద్ధాఽథ వ్యతిష్ఠతః। 
తయా సంపూజితస్తత్ర శయనే చాపి నిర్మలే॥  13-50-78 (83545) 
అథ తాం సంవిశన్ప్రాహ శయనే భాస్వరే తదా।
త్వయాఽపి సుప్యతాం భద్రే రజనీ హ్యతివర్తతే॥ 13-50-79 (83546) 
సంలాపాత్తేన విప్రేణ తథా సా తత్ర భాషితా।
ద్వితీయే శయనే దివ్యే సంవివేశ మహాప్రభే॥ 13-50-80 (83547) 
అథ సా వేపమానాంగీ నిమిత్తం శీతజం తదా।
వ్యపదిశ్య మహర్షేర్వై శయనం వ్యవరోహత॥ 13-50-81 (83548) 
స్వాగతేనాగతాం తాం తు భగవానభ్యభాషత।
సా జుగూహ భుజాభ్యాం తు ఋషిం ప్రీత్యా నరర్షభ॥ 13-50-82 (83549) 
నిర్వికారమృషిం చాపి కాష్ఠకుడ్యోపమం తదా।
దుఖితా ప్రేక్ష్య సంజల్పమకార్షీదృషిణా సహ॥ 13-50-83 (83550) 
బ్రహ్మన్నకామకరోస్తి స్త్రీణాం పురుషతో ధృతిః।
కామేన మోహితా చాహం త్వాం భజంతీం భజస్వ మాం॥ 13-50-84 (83551) 
ప్రహృష్టో భవ విప్రర్షే సమాగచ్ఛ మయా సహ।
ఉపగూహ చ భాం విప్ర కామార్తాఽహం భృశం త్వయి॥ 13-50-85 (83552) 
ఏతద్వి తవ ధర్మాత్మంస్తపసః పూజ్యతే ఫలం।
ప్రార్థితం దర్శనాదేవ భజమానాం భజస్వ మాం॥ 13-50-86 (83553) 
సద్మ చేదం ధనం సర్వం యచ్చాన్యదపి పశ్యసి।
ప్రభుస్త్వం భవ సర్వత్ర మయి చైవ న సంశయః॥ 13-50-87 (83554) 
సర్వాన్కామాన్విధాస్యామి రమస్వ సహితో మయా।
రమణీయే వనే విప్ర సర్వకామఫలప్రదే॥ 13-50-88 (83555) 
త్వద్వశాఽహం భవిష్యామి రంస్యసే చ మయా సహ।
సర్వాన్కామానుపాశ్నీమో యే దివ్యా యే చ మానుషాః॥ 13-50-89 (83556) 
నాతః పరం హి నారీణాం విద్యతే చ కదాచన।
యథా పురుషసంసర్గః పరమేతద్ధి నః ఫలం॥ 13-50-90 (83557) 
ఆత్మచ్ఛందేన వర్తంతే నార్యో మన్మథచోదితాః।
న చ దహ్యంతి గచ్ఛంత్యః సుతప్తైరపి పాంసుభిః॥ 13-50-91 (83558) 
అష్టావక్ర ఉవాచ। 13-50-92x (6879) 
పరదారానహం భద్రే న గచ్ఛేయం కథంచన।
దూషితం ధర్మశాస్త్రజ్ఞైః పరదారాభిమర్శనం॥ 13-50-92 (83559) 
`శుద్ధక్షేత్రే బ్రహ్మహత్యాప్రాయశ్చిత్తమథోచ్యతే।
పునశ్చ పాతకం దృష్టం విప్రక్షేత్రే విశేషతః'॥ 13-50-93 (83560) 
భద్రే నిర్వేష్టుకామోఽహం తత్రావకిరణం మమ।
`ప్రాయశ్చిత్తం మహదతో దారగ్రహణపూర్వకం॥ 13-50-94 (83561) 
బీజం న శుద్ధ్యతే వోఢురన్యథా కృతనిష్కృతేః।
మాతృతః పితృతః శుద్ధో జ్ఞేయః పుత్రో యథార్థతః॥'  13-50-95 (83562) 
విషయేష్వనభిజ్ఞోఽహం ధర్మార్థం కిల సంతతిః।
ఏవం లోకాన్గమిష్యామి పుత్రైరితి న సంశయః॥ 13-50-96 (83563) 
భద్రే ధర్మం విజానీహి జ్ఞాత్వా చోపరమస్వ హ॥  13-50-97 (83564) 
స్త్ర్యువాచ। 13-50-98x (6880) 
నానిలోఽగ్నిర్న వరుణో న చాన్యే త్రిదశా ద్విజ।
ప్రియాః స్త్రీణాం యథా కామో రతిశీలా హి యోషితః॥ 13-50-98 (83565) 
సహస్రే కిల నారీణాం ప్రాప్యేతైకా కదాచన।
తథా శతసహస్రేషు యది కాచిత్పతివ్రతా॥ 13-50-99 (83566) 
నైతా జానంతి పితరం న కులం న చ మాతరం।
న భ్రాతౄన్న చ భర్తారం న చ పుత్రాన్న దేవరాన్॥ 13-50-100 (83567) 
లీలాయంత్యః కులం ఘ్నంతి కూలానీవ సరిద్వరాః।
దోషాన్సర్వాశ్చ మత్వాఽఽశు ప్రజాపతిరభాషత॥ 13-50-101 (83568) 
భీష్మ ఉవాచ। 13-50-102x (6881) 
తతః స ఋషిరేకాగ్రస్తాం స్త్రియం ప్రత్యభాషత।
ఆస్యతాంరుచితశ్ఛందః కించ కార్యం బ్రవీహి మే॥ 13-50-102 (83569) 
సా స్త్రీ ప్రోవాచ భగవంద్రక్ష్యసే దేశకాలతః।
వస తావన్మహాభాగ కృతకృత్యో భవిష్యసి॥ 13-50-103 (83570) 
బ్రహ్మర్షిస్తామథోవాచ స తథేతి యుధిష్ఠిర।
వత్స్యేఽహం యావదుత్సాహో భవత్యా నాత్ర సంశయః॥ 13-50-104 (83571) 
అథర్షిరభిసంప్రేక్ష్య స్త్రియం తాం జరయాఽర్దితాం।
చింతాం పరమికాం భేజే సంతప్త ఇవ చాభవత్॥ 13-50-105 (83572) 
యద్యదంగం హి సోఽపశ్యత్తస్యా విప్రర్షభస్తదా।
నారమత్తత్రతత్రాస్య దృష్టీ రూపవిరాగితా॥ 13-50-106 (83573) 
దేవతేయం గృహస్యాస్య శాపాత్కింను విరూపితా।
అస్యాశ్చ కారణం వేత్తుం న యుక్తం సహసా భయా॥ 13-50-107 (83574) 
ఇతి చింతావిషక్తస్య తమర్థం జ్ఞాతుమిచ్ఛతః।
వ్యగమద్రాత్రిశేషః స మనసా వ్యాకులేన తు॥ 13-50-108 (83575) 
అథ సా స్త్రీ తథోవాచ భగవన్పశ్య వై రవేః।
రూపం సంధ్యాభ్రసంరక్తం కిముపస్థాప్యతాం తవ॥ 13-50-109 (83576) 
స ఉవాచ తతస్తాం స్త్రీం స్నానోదకమిహానయ।
ఉపాసిష్యే తతః సంధ్యాం వాగ్యతో నియతేంద్రియః॥ ॥ 13-50-110 (83577) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచాశోఽధ్యాయః॥ 50 ॥

Mahabharata - Anushaasana Parva - Chapter Footnotes

7-50-1 సహోభౌ చరతాం ధర్మం క్షౌమే వసానౌ జాయాపతీ అగ్నిమాదధీయాతామితి ధర్మపత్నీసాహిత్యం శాస్త్రే దృశ్యమానమాక్షిపతి యదిదమితి। పాణగ్రహణాత్ప్రాక్సాహిత్యాభావాత్సహోభావితి వాక్యం వ్యాకుప్యేతేతి భావః॥ 7-50-3 ఇహైవ సాహిత్యం దంపత్యోర్దృశ్యతే పరలోకే తయోః సాహిత్యం క్వను। న క్వాపీత్యర్థః॥ 7-50-6 సూత్రకారో ధర్మప్రవక్తా। అనృతం సాహసం మాయా మూర్ఖత్వమతిలోభతేతి స్త్రీధర్మానాహ॥ 7-50-8 గహ్వరం గహనం దుర్బోధమిత్యర్థః॥ 7-50-10 దిశయా దిగభిమానిదేవతయా॥ 7-50-11 నిర్వేష్టుకామః దారసంగ్రహార్థీ॥ 7-50-21 తాలైః కాంస్యమయైర్వాద్యభాండైః। శంపాతాలైః విద్యుద్వదతిచపలైర్భ్రమణాదిఘటితైః గీతనృత్యక్రియామానవిశేషైః। సమైర్భ్రమణాదిరహితైస్తైరేవ॥ 7-50-24 మహాపార్శ్వే పర్వతే। తతః కోపో మహాన్పార్శ్వే ఇతి ట. థ. పాఠః। తతః కాలో మహాన్పార్శ్వే ఇతి ధ. పాఠః॥ 7-50-30 ఉత్తరాం శ్రేష్ఠాం॥ 7-50-45 భవచ్ఛందం భవదిచ్ఛాం॥ 7-50-52 హార్యః హరతీతి హార్యః॥ 7-50-54 భగవాన్ అష్టావక్రః॥ 7-50-55 వృద్ధిరుపచయస్తద్వాన్। ఋద్ధిః సంపత్ తద్వాన్॥ 7-50-58 కైరాతం కిరాతవేషధారిణో మహాదేవస్య సంబంధి॥ 7-50-59 ధరణీమవతీర్యేత్యనేనాకాశమార్గేణాష్టావక్రో గచ్ఛతీతి గంయతే॥ 7-50-72 సప్త ఇతరదిగ్దేవతాః॥ 7-50-75 ఉత్తరాధిష్ఠాత్రీ తు దేవతా ముఖ్యాఽష్టమీ సైవ జరాయుక్తా॥ 7-50-77 ప్రజ్ఞాతా అత్యంతం జ్ఞానవతీ। ప్రశాంతా నిర్జితచితా॥ 7-50-82 జుగూహ ఆలింగితవతీ॥ 7-50-84 బ్రహ్మన్నకామతోఽన్యాస్తీతి ఝ. పాఠః। తత్ర అకామతోఽనిచ్ఛాతః స్వభావత ఇత్యర్థః। పురుషతః పురుషం ప్రాప్య స్త్రీణాం ధృతిర్ధైర్యమన్యా పరకీయాస్తి।పుంయోగే స్త్రీణాం ధృతిః స్వకీయా సర్వథా నాస్తీత్యర్థః॥ 7-50-85 ప్రహృష్టః కాముకో భవ। ఉపనృహ అలింగస్వ॥ 7-50-96 అనభిజ్ఞోఽప్రీతిమాన్॥ 7-50-101 లీలాయంత్యః లీలాం రతిమాత్మన ఇచ్ఛంత్యః దోషాంశ్చ మందాన్మందాసుః ప్రజాపతిరభాషత ఇతి ధ. పాఠః॥ 7-50-102 ఏకాగ్రః స్త్రీదోషాననుసందధానః స్త్రియంప్రతి ఆస్యతా తూణ్ణీం స్థీయతాం। రుచితః రుచిం ప్రాప్య ఛందః ఇచ్ఛా భవతీతి అభాషత। త్వం రుచిజ్ఞా మామిచ్ఛసి అహం త్వరుచిజ్ఞో న త్వాం స్ఫుష్టుమిచ్ఛామీతి భావః। ఏవమపి యత్కార్యం కర్తవ్యం తవ తన్మే బ్రవీహి॥ 7-50-103 ద్రక్ష్యసే స్పర్శసుఖం జ్ఞాయసే॥ 7-50-106 రూపే విరాగితా వైరాగ్యవతీ దృష్టిర్నారమత్ న రేమే॥ 7-50-108 వ్యగచ్ఛత్తదహఃశేష ఇతి ఝ.పాఠః॥





అనుశాసనపర్వ - అధ్యాయ 051

॥ శ్రీః ॥

13.51. అధ్యాయః 051 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఉత్తరదిగభిమానిదేవతయా పరదారత్వశంకయా స్వభోగమనంగీకుర్వాణమష్టావక్రంప్రతి జరతీరూపత్యాగేన కన్యారూపస్వీకరణపూర్వకం స్వపాణిగ్రహణప్రార్థనా॥ 1 ॥

Mahabharata - Anushaasana Parva - Chapter Text

<a id="anuzAsana-13-51-1x"
name="anuzAsana-13-51-1x">భీష్మ ఉవాచ।

అథ సా స్త్రీ తమువాచ విప్రమేవం భవత్వితి।
తైలం దివ్యముపాదాయ స్నానశాటీముపానయత్॥ 13-51-1 (83578) 
అనుజ్ఞాతా చ మునినా సా స్త్రీ తేన మహాత్మనా।
అథాస్య తైలేనాంగాని సర్వాణ్యేవాభ్యమృక్షత॥ 13-51-2 (83579) 
శనైశ్చాచ్ఛాదితస్తత్ర స్నానశాలాముపాగమత్।
భద్రాసనం తతశ్చిత్రమృషిరన్వగమన్నవం॥ 13-51-3 (83580) 
అథోపవిష్టశ్చ యదా తస్మిన్భద్రాసనే తదా।
స్నాపయామాస శనకైస్తమృషిం సుఖహస్తవత్। 
దివ్యం చ విధివచ్చక్రే సోపచారం మునేస్తదా॥  13-51-4 (83581) 
జలేన సుసుఖోష్ణేన తస్యా హస్తసుఖేన చ।
వ్యతీతాం రజనీం కృత్స్నాం నాజానాత్స మహావ్రతః॥ 13-51-5 (83582) 
తత ఉత్థాయ స మునిస్తదా పరమవిస్మితః।
పూర్వస్యాం దిశి సూర్యం చ సోఽపశ్యదుదితం దివి॥ 13-51-6 (83583) 
`సంధ్యోపాసనమిత్యేవ సర్వపాపహరం న మే।'
తస్య బుద్ధిరియం కింతు మోహస్తత్త్వమిదం భవేత్॥  13-51-7 (83584) 
అథోపాస్య సహస్రాంశుం కిం కోరమీత్యువాచ తాం।
సా చామృతరసప్రఖ్యం క్రషేరన్నముపాహరత్॥ 13-51-8 (83585) 
తస్య స్వాదుతయాఽన్నస్య న ప్రభూతం చకార సః।
వ్యగమచ్చాప్యహఃశేష తతః సంధ్యాఽఽగమత్పునః॥ 13-51-9 (83586) 
అథ సా స్త్రీ భగవంతం సుప్యతామిత్యచోదయత్।
తత్ర వై శయనే దివ్యే తస్య తస్యాశ్చ కల్పితే॥ 13-51-10 (83587) 
[పృథక్ర్వైవ తథా సుప్తౌ సా స్త్రీ స చ మునిస్తదా।
తథాఽర్థరాత్రే సా స్త్రీ తు శయనం తదుపాగమత్॥]  13-51-11 (83588) 
అష్టావక్ర ఉవాచ। 13-51-12x (6882) 
న భద్రే పరదారేషు మనో మే సంప్రసజ్జతి।
ఉత్తిష్ఠ భద్రే భద్రం తే స్వాపం వై విరమస్వ చ॥ 13-51-12 (83589) 
భీష్మ ఉవాచ। 13-51-13x (6883) 
సా తదా తేన విప్రేణ తథా ధృత్యా నివర్తితా।
స్వతంత్రాఽస్మీత్యువాచర్షిం న ధర్మచ్ఛలమస్తి తే॥ 13-51-13 (83590) 
అష్టావక్ర ఉవాచ। 13-51-14x (6884) 
నాస్తి స్వతంత్రతా స్త్రీణామస్వతంత్రా హి యోషితః।
ప్రజాపతిమతం హ్యేతన్న స్త్రీ స్వాతంత్ర్యమర్హతి॥ 13-51-14 (83591) 
స్త్ర్యువాచ। 13-51-15x (6885) 
బాధనే మైథునం విప్ర మమ భక్తిం చ పశ్య వై।
అధర్మం ప్రాప్స్యసే విప్ర యన్మాం త్వం నాభినందసి॥ 13-51-15 (83592) 
అష్టావక్ర ఉవాచ। 13-51-16x (6886) 
హరంతి దోషజాతాని నరమింద్రియకింకరం।
ప్రభవామి సదా ధృత్యా భద్రే స్వశయనం వ్రజ॥ 13-51-16 (83593) 
స్త్ర్యువాచ। 13-51-17x (6887) 
శిరసా ప్రణమే విప్ర ప్రసాదం కర్తుమర్హసి।
భూమౌ నిపతమానాయాః శరణం భవ మేఽనఘ॥ 13-51-17 (83594) 
యది వా దోషజాతం త్వం పరదారేషు పశ్యసి।
ఆత్మానం స్పర్శయాంయద్య పాణిం గృహ్ణీష్వ మే ద్విజ॥ 13-51-18 (83595) 
న దోషో భవితా చైవ సత్యేనైతద్బ్రవీంయహం।
స్వతంత్రాం మాం విజానీహి యో ధర్మః సోస్తు వై మయి। 
త్వయ్యావేశితచిత్తా చ స్వతంత్రాఽస్మి భజస్వ మాం॥  13-51-19 (83596) 
అష్టావక్ర ఉవాచ। 13-51-20x (6888) 
స్వతంత్రా త్వం కథం భద్రే బ్రూహి కారణమత్ర వై।
నాస్తి త్రిలోకే స్త్రీ కాచిద్యా వై స్వాతంత్ర్యమర్హతి॥ 13-51-20 (83597) 
పితా రక్షతి కౌమారే భర్తా రక్షతి యౌవనే।
పుత్రస్తు స్థావిరే భావే న స్త్రీ స్వాతంత్ర్యమర్హతి। 
`న వృద్ధామక్షతాం మన్యే చ చేచ్ఛా త్వయి మేఽనఘే'  13-51-21 (83598) 
స్త్ర్యువాచ। 13-51-22x (6889) 
కౌమారం బ్రహ్మచర్యం మే కన్యైవాస్మి న సంశయః।
పత్నీం కురుష్వ మాం విప్ర శ్రద్ధాం విజహి మా మమ॥ 13-51-22 (83599) 
అష్టావక్ర ఉవాచ। 13-51-23x (6890) 
యథా మమ తథా తుభ్యం యథా తుభ్యం తథా మమ।
జిజ్ఞాసేయమృషేస్తస్య విఘ్నః సత్యం ను కిం భవేత్॥ 13-51-23 (83600) 
ఆశ్చర్యం పరమం హీదం కిన్ను శ్రేయో హి మే భవేత్।
దివ్యాభరణవస్త్రా హి కన్యేయం మాముపస్థితా॥ 13-51-24 (83601) 
కిం త్వస్యాః పరమం రూపం జీర్ణమాసీత్కథం పునః।
కన్యారూపమిహాద్యైవం కిమివాత్రోత్తరం భవేత్॥ 13-51-25 (83602) 
యథా మే పరమా శక్తిర్న వ్యుత్థానే కథంచన।
న రోచతే హి వ్యుత్థానం సత్యేనాసాదయాంయహం॥ ॥ 13-51-26 (83603) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకపంచాశోఽధ్యాయః॥ 51 ॥

Mahabharata - Anushaasana Parva - Chapter Footnotes

7-51-2 అభ్యమృక్షతి అభ్యంజితవతీ॥ 7-51-3 శనైశ్చోత్సాదిత ఇతి డ.ఝ. పాఠః। తత్ర ఉత్సాదితః చాలితః॥ 7-51-5 నాజానాత్ న జ్ఞాతవాన్॥ 7-51-9 న ప్రభూతం చకార పూర్ణమితి నాభ్యవదదిత్యర్థః॥ 7-51-12 స్వయం వై విరమస్వ చేతి ఝ.పాఠః॥ 7-51-13 స్వాతంత్ర్యాన్మమ। న తవ పారదార్యదోషోఽస్తీత్యర్థః॥ ధర్మచ్ఛలం పరపురుషప్రలోభనం। నాధర్మఫలమస్తి త ఇతి ధ. పాఠః॥ 7-51-14 నాస్తీతి అప్రదత్తా త్వాం న కామయే ఇత్యర్థః॥ 7-51-18 స్పర్శయామి దదామి॥ 7-51-19 స్వతంత్రామాత్మప్రదానం ఇతి శేషః। యో ధర్మః పాణిగ్రహణాదిసంస్కారో మయి మన్నిమిత్తం సోస్తు॥ 7-51-22 విజహి మా మా నాశయ॥ 7-51-23 తుభ్యం తవ। సంగమశ్రద్ధేత్యుభయత్ర శేషః। కిం తస్య మయా కన్యార్థినా ప్రార్తితస్య తత్కర్తృకా ఇయం జిజ్ఞాసా మమ పరీక్షా కిమయం సాధురసాధుర్వేతి॥ 7-51-24 విఘ్రత్వమేవాహ ఆశ్చర్యమితి। పూర్వమతిజీర్ణత్వేన దృష్టా పునః కన్యేవ దృశ్యత ఇతి మాయారూపమాశ్చర్యం॥ 7-51-25 అత్రాస్మిన్విషయే కిముత్తరం శ్రేష్ఠతరం। పర్వపరిగృహీతస్యాత్యాగః ఉత ఏతస్యాః స్వీకారః కర్తవ్య ఇతి భావః॥ 7-51-26 న వ్యుత్థాస్యేఽస్యాః స్వీకారం న కరిష్యే। వ్యుత్థానం ధర్మాతిక్రమో మమ న రోచతే కింతు సత్యేనాసాదయాంబహం దారానితి శేషః। ధృత్యైనాం సాధయాంయహమితి ధ.పాఠః॥





అనుశాసనపర్వ - అధ్యాయ 052

॥ శ్రీః ॥

13.52. అధ్యాయః 052 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఉత్తరదిగభిమానిదేవతయా స్వీయప్రార్థనాయాః స్త్రీచాపలప్రదర్శనాద్యర్థకత్వకథనపూర్వకమష్టావక్రస్య ధర్మోపదేశేన స్వగృహంప్రతి ప్రేషణం॥ 1 ॥ అష్టావక్రేణ వదాన్యకన్యాపాణిగ్రహణేన స్వాశ్రమే సుఖనివాసః॥ 2 ॥

Mahabharata - Anushaasana Parva - Chapter Text

<a id="anuzAsana-13-52-1x"
name="anuzAsana-13-52-1x">యుధిష్ఠిర ఉవాచ।

న బిభేతి కథం సా స్త్రీ శాపాచ్చ పరమద్యుతే।
కథం నివృత్తో భగవాంస్తద్భవాన్ప్రబ్రవీతు మే॥ 13-52-1 (83604) 
భీష్మ ఉవాచ। 13-52-2x (6891) 
అష్టావక్రోఽన్వపృచ్ఛత్తాం రూపం వికురుషే కథం।
న చానృతం తే వక్తవ్యం బ్రూహి బ్రాహ్మణకాంయయా॥ 13-52-2 (83605) 
స్త్ర్యువాచ। 13-52-3x (6892) 
ద్యావాపృథివ్యోర్యత్రైషా కాంయా బ్రాహ్మణసత్తమ।
శృణుష్వావహితః సర్వం యదిదం సత్యవిక్రమ॥ 13-52-3 (83606) 
జిజ్ఞాసేయం ప్రయుక్తా మే స్థైర్యం కర్తుం తవానఘ।
అవ్యుత్థానేన తే లోకా జితాః సత్యపరాక్రమ॥ 13-52-4 (83607) 
ఉత్తరాం మాం దిశం విద్ధి దృష్టం స్త్రీచాపలం చ తే।
స్థవిరాణామపి స్త్రీణాం బాధతే మైథునజ్వరః॥ 13-52-5 (83608) 
`అవిశ్వాసో న వ్యసనీ నాతిసక్తోఽప్రవాసకః।
విద్వాన్సుశీలః పురుషః సదారః సుఖమశ్నుతే॥'  13-52-6 (83609) 
తుష్టః పితామహస్తేఽద్య తథా దేవాః సవాసవాః॥  13-52-7 (83610) 
సత్వం యేన చ కార్యేణ సంప్రాప్తో భగవానిహ।
ప్రేషితస్తేన విప్రేణ కన్యాపిత్రా ద్విజర్షభః॥ 13-52-8 (83611) 
ప్రేషితశ్చోపదేశాయ తచ్చ సర్వం శ్రుతం త్వయా॥  13-52-9 (83612) 
`నితాంతం స్త్రీ భోగపరా ప్రియవాదాప్రవాసనాత్।
రక్ష్యతే చాకుచేలాద్యైరప్రసంగానువర్తనైః॥ 13-52-10 (83613) 
అపర్వస్వనిషిద్ధాసు రాత్రిష్వప్యనృతౌ వ్రజేత్।
రాత్రౌ చ నాతినియమో న వై హ్యనియమో భవేత్॥'॥ 13-52-11 (83614) 
క్షేమైర్గమిష్యసి గృహం శ్రమశ్చ న భవిష్యతి।
కన్యాం ప్రాప్స్యసి తాం విప్ర పుత్రిణీ చ భవిష్యతి॥ 13-52-12 (83615) 
కాంయయా పృష్టవాంస్త్వం మాం తతో వ్యాహృతముత్తరం।
అనతిక్రమణీయా సాకృత్స్నైర్లోకైస్త్రిభిః సదా॥ 13-52-13 (83616) 
గచ్ఛస్వ కృతకృత్యస్త్వం కిం వాఽన్యచ్ఛ్రోతుమిచ్ఛసి।
యావద్బ్రవీమి విప్రర్షే అష్టావక్ర యథాతథం॥ 13-52-14 (83617) 
ఋషిణా ప్రసాదితా చాస్మి తవ హేతోర్ద్విజర్షభ।
తస్య సంమాననార్థం మే త్వయి వాక్యం ప్రభాషితం॥ 13-52-15 (83618) 
భీష్మ ఉవాచ। 13-52-16x (6893) 
శ్రుత్వా తు వచనం తస్యాః స విప్రః ప్రాంజలిః స్థితః।
అనుజ్ఞాతస్తయా చాపి స్వగృహం పునరావ్రజత్॥ 13-52-16 (83619) 
గృహమాగత్య విశ్రాంతః స్వజనం పరిపృచ్ఛ్య చ।
అభ్యాగచ్ఛచ్చ తం విప్రం న్యాయతః కురునందన॥ 13-52-17 (83620) 
పృష్టశ్చ తేన విప్రేణ దృష్టం త్వేతన్నిదర్శనం।
ప్రాహ విప్రం తదా విప్రః సుప్రీతేనాంతరాత్మనా॥ 13-52-18 (83621) 
భవతాఽహమనుజ్ఞాతః ప్రాస్థితో గంధమాదనం।
తస్య చోత్తరతో దేశే దృష్టం మే దైవతం మహత్॥ 13-52-19 (83622) 
తయా చాహమనుజ్ఞాతో భవాంశ్చాపి ప్రకీర్తితః।
శ్రావితశ్చాపి తద్వాక్యం గృహం చాభ్యాగతః ప్రభో॥ 13-52-20 (83623) 
తమువాచ తదా విప్రః సుతాం ప్రతిగృహాణ మే।
నక్షత్రతిథిసంయోగే పాత్రం హి పరమం భవాన్॥ 13-52-21 (83624) 
భీష్మ ఉవాచ। 13-52-22x (6894) 
అష్టావక్రస్తథేత్యుక్త్వా ప్రతిగృహ్య చ తాం ప్రభో।
కన్యాం పరమధర్మాత్మా ప్రీతిమాంశ్చాభవత్తదా॥ 13-52-22 (83625) 
కన్యాం తాం ప్రతిగృహ్యైవ భార్యాం పరమశోభనాం।
ఉవాస ముదితస్తత్ర శ్వాశ్రమే విగతజ్వరః॥ ॥ 13-52-23 (83626) 
 
ఇతి శ్రీమన్మహాభారతే అనుశాసనపర్వణి దానధర్మపర్వణిః ద్విపంచాశోఽధ్యాయః॥ 52 ॥

Mahabharata - Anushaasana Parva - Chapter Footnotes

7-52-2 వికురుషేఽన్యథాన్యథా కరోషి। బ్రాహ్మణకాంయయా బ్రాహ్మణమానలిప్సయా॥ 7-52-3 ద్యావాపృథివ్యోః దివి పృథివ్యాం చ యత్ర స్థీయతే తత్ర ఏషా కాంయా స్త్రీపుంసయోః అన్యోన్యాభిలాషరూపా ఇచ్ఛాస్తీత్యర్థః॥ 7-52-4 మే మయా॥ 7-52-8 తత్కార్యం జ్ఞాపయామీతి శేషః। 7-52-13 సా కాంయాఽనతిక్రమణీయా॥ 7-52-15 ఋషిణా వదాన్యేన॥





అనుశాసనపర్వ - అధ్యాయ 053

॥ శ్రీః ॥

13.53. అధ్యాయః 053 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి ఋష్యాదీనాం వియోనిజత్వేపి తపోవిద్యాదీనామేవ మాహాత్ంయప్రయోజకత్వే నిదర్శనతయా తాదృశానాం సంభవప్రకారాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-53-1x"
name="anuzAsana-13-53-1x">`యుధిష్ఠిర ఉవాచ।

వైశ్యయోన్యాం సముత్పన్నాః శూద్రయోన్యాం తథైవ చ।
బ్రహ్మర్షయ ఇతి ప్రోక్తాః పురాణి ద్విజసత్తమాః॥ 13-53-1 (83627) 
కథమేతన్మహారాజ తత్త్వం శంసితుమర్హసి।
విరుద్ధమిహ పశ్యామి వియోనౌ బ్రాహ్మణో భవేత్॥ 13-53-2 (83628) 
భీష్మ ఉవాచ। 13-53-3x (6895) 
అలం కౌతూహలేనాత్ర నిబోధ త్వం యుధిష్ఠిర।
శుభేతరం శుభం వాఽపి న చింతయితుమర్హసి॥ 13-53-3 (83629) 
ఈశంత్యాత్మన ఇత్యేతే గతిశ్చైషాం న సంజతే।
బ్రహ్మభూయాంస ఇత్యేవ ఋషయః శ్రుతిచోదితాః॥ 13-53-4 (83630) 
నింద్యా న చైతే రాజేంద్ర ప్రమాణం హి ప్రమాణినాం।
లోకోఽనుమన్యతే చైతాన్ప్రమాణం హ్యత్ర వై తపః॥ 13-53-5 (83631) 
ఏవం మహాత్మభిస్తాత తపోజ్ఞానసమన్వితైః।
ప్రవర్తితాని కార్యాణి ప్రమాణాన్యేవ సత్తమ॥ 13-53-6 (83632) 
భార్యాశ్చతస్రో రాజేంద్ర బ్రాహ్మణస్య స్వధర్మతః।
బ్రాహ్మణీ క్షత్రియా వైశ్యా శూద్రా చ భరతర్షభ॥ 13-53-7 (83633) 
రాజ్ఞాం తు క్షత్రియా వైశ్యా శూద్రా చ భరతర్షభ।
వైశ్యస్య వైశ్యా విహితా శూద్రా చ భరతర్షభ॥ 13-53-8 (83634) 
శూద్రస్యైకా స్మృతా భార్యా ప్రతిలోమే తు సంకరః।
శూద్రాయాస్తు నరశ్రేష్ఠ చత్వారః పతయః స్మృతాః॥ 13-53-9 (83635) 
వర్ణోత్తమాయాస్తు పతిః సవర్ణస్త్వేక ఏవ సః।
ద్వౌ క్షత్రియాయా విహితౌ బ్రాహ్మణః క్షత్రియస్తథా॥ 13-53-10 (83636) 
వైశ్యాయాస్తు నరశ్రేష్ఠ విహితాః పతయస్త్రయః।
సవర్ణః క్షత్రియశ్చైవ బ్రాహ్మణశ్చ విశాంపతే॥ 13-53-11 (83637) 
ఏవంవిధిమనుస్మృత్య తతస్తే ఋషిభిః పురా।
ఉత్పాదితా మహాత్మానః పుత్రా బ్రహ్మర్షయః పురా॥ 13-53-12 (83638) 
పురాణాభ్యామృషిభ్యాం తు మిత్రేణ వరుణేన చ।
వసిష్ఠోఽథ తథాఽగస్త్యో బర్హిషవ్యస్తథైవ చ॥ 13-53-13 (83639) 
కక్షీవానార్ష్టిషేణశ్చ పురుషః కష ఏవ చ।
మామతేయస్య వై పుత్రా గౌతమశ్చాత్మజాః స్మృతాః॥ 13-53-14 (83640) 
వత్సప్రియశ్చ భగవాన్స్థూలరశ్మిస్తథాక్షణిః।
గౌతమస్యైవ తనయా యే దాస్యాం జనితా హ్యుత॥ 13-53-15 (83641) 
కపింజలాదో బ్రహ్మర్షిశ్చాండాల్యాముదపద్యత।
వైనతేయస్తథా పక్షీ తుర్యాయాం చ వసిష్ఠతః॥ 13-53-16 (83642) 
ప్రసాదాచ్చ వసిష్ఠస్య శుక్లాభ్యుపగమేన చ।
అదృశ్యంత్యాః పితా వైశ్యో నాంనా చిత్రముఖః పురా। 
బ్రాహ్మణత్వమనుప్రాప్తో బ్రహ్మర్షిత్వం చ కౌరవ॥  13-53-17 (83643) 
వైశ్యశ్చిత్రముఖః కన్యాం వసిష్ఠతనయస్య వై।
శుభాం ప్రాదాద్యతో జాతో బ్రహ్మర్షిస్తు పరాశరః॥ 13-53-18 (83644) 
తథైవ దాశకన్యాయాం సత్యవత్యాం మహానృషిః।
పరాశరాత్ప్రసూతశ్చ వ్యాసో యోగమయో మునిః॥ 13-53-19 (83645) 
విభండకస్య మృగ్యాం చ తపోయోగాత్మకో మునిః।
ఋస్యశృంగః సముత్పన్నో బ్రహ్మచారీ మహాయశాః॥ 13-53-20 (83646) 
శార్ంగ్యాం చ మందపాలస్య చత్వారో బ్రహ్మవాదినః।
జాతా బ్రహ్మర్షయః పుణ్యా యైః స్తుతో హవ్యవాహనః॥ 13-53-21 (83647) 
ద్రోణశ్చ స్తంబమిత్రశ్చ సారిసృక్వశ్చ బుద్ధిమాన్।
జరితారిశ్చ విఖ్యాతశ్చత్వారః సూర్యసన్నిభాః॥ 13-53-22 (83648) 
మహర్షేః కాలవృక్షస్య శకుంత్యామేవ జజ్ఞివాన్।
హిరణ్యహస్తో భగవాన్మహర్షిః కాంచనప్రభః॥ 13-53-23 (83649) 
పావకాత్తాత సంభూతా మనసా చ మహర్షయః।
పితామహస్య రాజేంద్ర పురస్త్యపులహాదయః॥ 13-53-24 (83650) 
సావర్ణ్యశ్చాపి రాజర్షిః సవర్ణాయామజాయత।
మృణ్మయ్యాం భరతశ్రేష్ఠ ఆదిత్యేన వివస్వతా॥ 13-53-25 (83651) 
శాండిల్యశ్చాగ్నితో జాతః కశ్యపస్యాగ్రజః ప్రభుః।
శరద్వతః శరస్తంబాత్కృపశ్వ కృపయా సహ॥ 13-53-26 (83652) 
పద్మాశ్చ జజ్ఞే రాజేంద్ర సోస్యపస్య మహాత్మనః।
రేణుశ్చ రేణుకా చైవ రామమాతా యశస్వినీ॥ 13-53-27 (83653) 
సమునాయాః సముద్భూతః సోమకేన మహాత్మనా।
అర్కదంతో మహానృషిః ప్రథితః పృథివీతలే॥ 13-53-28 (83654) 
అగ్నేరాహవనీయాచ్చ ద్రుపదస్యేంద్రవర్చసః।
ధృష్టద్యుంనశ్చ సంభూతో వేద్యాం కృష్ణా చ భారత॥ 13-53-29 (83655) 
వ్యాఘ్రయోన్యాం తతో జాతా వసిష్ఠస్య మహాత్మనః।
ఏకోనవింశతిః పుత్రాః ఖ్యాతా వ్యాఘ్రపదాదయః॥ 13-53-30 (83656) 
మంధశ్చ బాదలోమస్చ జావాలిశ్చ మహానృషిః।
మన్యుశ్చైవోపమన్యుశ్చ సేతుకర్ణస్తథైవ చ। 
ఏతే చాన్యే చ విఖ్యాతాః పృథివ్యాం గోత్రతాం గతాః॥  13-53-31 (83657) 
విశ్వకాశస్య రాజర్షేరైక్ష్వాకోస్తు మహాత్మనః।
బాలాశ్వో నామ పుత్రోఽభూచ్ఛిఖాం భిత్త్వా వినిస్సృతః॥ 13-53-32 (83658) 
మాంధాతా చైవ రాజర్షిర్యువనాశ్వేన ధీమతా।
స్వయం ధృతోఽథ గర్భేణ దివ్యాస్త్రబలసంయుతః॥ 13-53-33 (83659) 
గౌరికశ్చాపి రాజర్షిశ్చక్రవర్తీ మహాయశాః।
బాహుదాయాం సముత్పన్నో నద్యాం రాజ్ఞా సుబాహునా॥ 13-53-34 (83660) 
భూమేశ్చ పుత్రో నరకః సంవర్తశ్చైవ పుష్కలః।
అద్భిశ్చైవ మహాతేజా ఋషిర్గార్గ్యోఽభ్యజాయత॥ 13-53-35 (83661) 
ఏతే చాన్యే చ బహవో రాజన్యా బ్రాహ్మణాస్తథా।
ప్రభావేనాభిసంభూతా మహర్షీణాం మహాత్మనాం। 
నాసాధ్య తపసా తేషాం విద్యయాఽఽత్మగుణైః పరైః॥  13-53-36 (83662) 
అస్మిన్నర్థే చ మనునా నీతః శ్లోకో నరాధిప।
ధర్మం ప్రణయతా రాజంస్తం నిబోధ యుధిష్ఠిర॥ 13-53-37 (83663) 
ఋషిణాం చ నదీనాం చ సాధూనాం చ మహాత్మనాం।
ప్రభవో నాధిగంతవ్యః స్త్రీణాం దుశ్చరితస్య చ॥ 13-53-38 (83664) 
తన్నాత్ర చింతా కర్తవ్యా మహర్షీణాం సముద్భవే।
యథా సర్వగతో హ్యగ్నిస్తథా తేజో మహాత్మసు॥' ॥  13-53-39 (83665) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిపంచాశోఽధ్యాయః॥ 53 ॥

Mahabharata - Anushaasana Parva - Chapter Footnotes

7-53-1 ఏతదాదిసప్తాధ్యాయా దాక్షిణాత్యకోశేష్వేవ దృశ్యంతే।





అనుశాసనపర్వ - అధ్యాయ 054

॥ శ్రీః ॥

13.54. అధ్యాయః 054 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి యుగచతుష్టయధర్మాదిప్రతిపాదకనారదమార్కండేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-54-1x"
name="anuzAsana-13-54-1x">`యుధిష్ఠిర ఉవాచ।

పుత్రైః కథం మహారాజ పురుషస్తారితో భవేత్।
యావన్న లబ్ధవాన్పుత్రమఫలః పురుషో నృప॥ 13-54-1 (83666) 
భీష్మ ఉవాచ। 13-54-2x (6896) 
అత్రాప్యుదాహరంతీమమితిహాసం పురాతనం।
నారదేన పురా గీతం మార్కండేయాయ పృచ్ఛతే॥ 13-54-2 (83667) 
పర్వతం నారదం చైవ అసితం దేవలం చ తం।
ఆరుణేయం చ రైభ్యం చ ఏతానత్రాగతాన్పురా॥ 13-54-3 (83668) 
గంగాయమునయోర్మధ్యే భోగవత్యాః సమాగమే।
దృష్ట్వా పూర్వం సమాసీనాన్మార్కండేయోఽభ్యగచ్ఛత॥ 13-54-4 (83669) 
ఋషయస్తు మునిం దృష్ట్వా సముత్థాయోన్ముఖాః స్థితాః।
అర్చయిత్వాఽర్హతో విప్రం కిం కుర్మ ఇతి చాబ్రువన్॥ 13-54-5 (83670) 
మార్కండేయ ఉవాచ। 13-54-6x (6897) 
అయం సమాగమః సద్భిర్యత్నేనాసాదితో మయా।
అత్ర ప్రాప్స్యామి ధర్మాణామాచారస్య చ నిశ్చయం॥ 13-54-6 (83671) 
ఋజుః కృతయుగే ధర్మస్తస్మిన్క్షీణే విముహ్యతి।
యుగేయుగే మహర్షిభ్యో ధర్మమిచ్ఛామి వేదితుం॥ 13-54-7 (83672) 
ఋషిభిర్నారదః ప్రోక్తో బ్రూహి యత్రాస్య సంశయః।
ధర్మాధర్మేషు తత్వజ్ఞ త్వం హి చ్ఛేత్తా హి సంశయాన్॥ 13-54-8 (83673) 
ఋషిభ్యోఽనుమతం వాక్యం నియోగాన్నారదస్తదా।
సర్వధర్మార్థతత్వజ్ఞం మార్కణ్·డేయం తతోఽబ్రవీత్॥ 13-54-9 (83674) 
దీర్ఘాయో తపసా దీప్త వదేవదాంగతత్వవిత్।
యత్ర తే సంశయో బ్రహ్మన్సముత్పన్నః స ఉచ్యతాం॥ 13-54-10 (83675) 
ధర్మం లోకోపకారం వా యచ్చాన్యచ్ఛ్రోతుమిచ్ఛసి।
తదహం కథయిష్యామి బ్రూహి త్వం సుమహాతపాః॥ 13-54-11 (83676) 
మార్కండేయ ఉవాచ। 13-54-12x (6898) 
యుగేయుగే వ్యతీతేఽస్మింధర్మసేతుః ప్రణశ్యతి।
కథం ధర్మచ్ఛలేనాహం ప్రాప్నుయామితి మే మతిః॥ 13-54-12 (83677) 
నారద ఉవాచ। 13-54-13x (6899) 
ఆసీద్ధర్మః పురా విప్ర చతుష్పాదః కృతే యుగే।
తతో హ్యధర్మః కాలేన ప్రసూతః కించిదూనతః॥ 13-54-13 (83678) 
తతస్త్రేతాయుగం నామ ప్రవృత్తం ధర్మదూషణం॥  13-54-14 (83679) 
తస్మిన్నతీతే సంప్రాప్తం తృతీయం ద్వాపరం యుగం।
తదా ధర్మస్య ద్వౌ పాదావధర్మో నాశయిష్యతి॥ 13-54-15 (83680) 
ద్వాపరే తు పరిక్షీణే నందికే సముపస్థితే।
లోకవృత్తం చ ధర్మం చ ఉచ్యమానం నిబోధ మే॥ 13-54-16 (83681) 
చతుర్థం నందికం నామ ధర్మః పాదావశేషితః।
తతః ప్రభృతి జాయంతే క్షీణప్రజ్ఞాయుపో నరాః। 
క్షీణప్రాణధనా లోకే ధర్మాచారబహిష్కృతాః॥  13-54-17 (83682) 
మార్కండేయ ఉవాచ। 13-54-18x (6900) 
ఏవం విలులితే ధర్మే లోకే చాధర్మసంయుతే।
చాతుర్వర్ణ్యస్య నియతం హవ్యం కవ్యం నియచ్ఛతి॥ 13-54-18 (83683) 
నారద ఉవాచ। 13-54-19x (6901) 
మంత్రపూతం సదా హవ్యం కవ్యం చైవ న నశ్యతి।
ప్రతిగృహ్ణంతి తద్దేవా దాతుర్న్యాయాత్ప్రయచ్ఛతః॥ 13-54-19 (83684) 
సత్వయుక్తం చ దాతా చ సర్వాన్కామానవాప్నుయాత్।
అవాప్తకామః స్వర్గే చ మహీయేత యథేప్సితం॥ 13-54-20 (83685) 
మార్కండేయ ఉవాచ। 13-54-21x (6902) 
చత్వారో హ్యథ యే వర్ణా హవ్యం కవ్యం ప్రదాస్యతి।
మంత్రహీనమపన్యాయం తేషాం దత్తం క్వ గచ్ఛతి॥ 13-54-21 (83686) 
నారద ఉవాచ। 13-54-22x (6903) 
అసురాన్గచ్ఛతే దత్తం విప్రై రక్షాంసి క్షత్రియైః।
వైశ్యైః ప్రేతాని వై దత్తం శూద్రైర్భూతాని గచ్ఛతి॥ 13-54-22 (83687) 
మార్కండేయ ఉవాచ। 13-54-23x (6904) 
అథ వర్ణావరే జాతాశ్చాతుర్వర్ణ్యోపదేశినః।
దాస్యంతి హవ్యకవ్యాని తేషాం దత్తం క్వ గచ్ఛతి  13-54-23 (83688) 
నారద ఉవాచ। 13-54-24x (6905) 
వర్ణావరాణాం భూతానాం హవ్యకవ్యప్రదాతృణాం।
నైవ దేవా న పితరః ప్రతిగృహ్ణంతి తత్స్వయం॥ 13-54-24 (83689) 
యాతుధానాః పిశాచాశ్చ భూతా యే చాపి నైర్ఋతాః।
తేషాం సా విహితా వృత్తిః పితృదైవతనిర్గతాః॥ 13-54-25 (83690) 
తేషాం సర్వప్రదాతౄణాం హవ్యకవ్యం సమాహితాః।
యత్ప్రయచ్ఛంతి విధఇవత్తద్వై భుంజంతి దేవతాః॥' ॥  13-54-26 (83691) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుఃపశ్చాశోఽధ్యాయః॥ 54 ॥

Mahabharata - Anushaasana Parva - Chapter Footnotes

7-54-16 నందిక ఇతి కలియుగే ప్రవర్తమానధర్మైకపాదస్య నామ॥ 16 ॥





అనుశాసనపర్వ - అధ్యాయ 055

॥ శ్రీః ॥

13.55. అధ్యాయః 055 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి కన్యానాం ప్రదానకాలాదిప్రతిపాదకనారదమార్కండేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-55-1x"
name="anuzAsana-13-55-1x">`మార్కండేయ ఉవాచ।

శ్రుతం వర్ణావరైర్దత్తం హవ్యం కవ్యం చ నారద।
సంప్రయోగే చ పుత్రాణాం కన్యానాం చ బ్రవీహి మే॥ 13-55-1 (83692) 
నారద ఉవాచ। 13-55-2x (6906) 
కన్యాప్రదానం ప్రత్రాణాం స్త్రీణాం సంయోగమేవ చ।
ఆనుపూర్వ్యాన్మయా సంయగుచ్యమానం నిబోధ మే॥ 13-55-2 (83693) 
జాతమాత్రా తు దాతవ్యా కన్యకా సదృశే వరే।
కాలే దత్తాసు కన్యాసు పితా ధర్మేణ యుజ్యతే॥ 13-55-3 (83694) 
యస్తు పుష్పవతీం కన్యాం బాంధవో న ప్రయచ్ఛతి।
మాసిమాసి గతే బంధుస్తస్యా భ్రౌణఘ్న్యమాప్నుతే॥ 13-55-4 (83695) 
యస్తు కన్యాం గృహే రుంధ్యాద్గ్రాంయైర్భోగైర్వివర్జితాం।
అవధ్యాతః స కన్యాయా బంధుః ప్రాప్నోతి భ్రూణహాం॥ 13-55-5 (83696) 
దూషితా పాణిమాత్రేణ మృతే భర్తరి దారికా।
సంస్కారం లభతే నారీ ద్వితీయే సా పునః పతౌ॥ 13-55-6 (83697) 
పునర్భూర్నామ సా కన్యా సపుత్రా హవ్యకవ్యదా।
అదూష్యా సా ప్రసూతీషు ప్రజానాం దారకర్మణి॥ 13-55-7 (83698) 
మార్కండేయ ఉవాచ। 13-55-8x (6907) 
యా తు కన్యా ప్రసూయేత గర్భిణీ యా తు వా భవేత్।
కథం దారక్రియాం భూయః సా భవేదృషిసత్తమ॥ 13-55-8 (83699) 
నారద ఉవాచ। 13-55-9x (6908) 
తత్వార్థనిశ్చితం శబ్దం కన్యకా నయతేఽగ్నయే।
తస్మాత్కుర్వంతి వై భావం కుమార్యస్తా న కన్యకాః॥ 13-55-9 (83700) 
బ్రహ్మహత్యాత్రిభాగేన గర్భాధానవిశోధితః।
గృహ్ణీయాత్తాం చతుర్భాగవిశుద్ధాం సర్జనాత్పునః॥ 13-55-10 (83701) 
మార్కండేయ ఉవాచ। 13-55-11x (6909) 
కథం కన్యాసు యే జాతా బంధూనాం దూషితాః సదా।
కస్య తే హవ్యకవ్యాని ప్రదాస్యంతి మహామునే॥ 13-55-11 (83702) 
నారద ఉవాచ। 13-55-12x (6910) 
కన్యాయాస్తు పితుః పుత్రాః కానీనా హవ్యకవ్యదాః।
అంతర్వత్నయాస్తు యః పాణిం గృహ్ణీయాత్స సహోఢజః॥ 13-55-12 (83703) 
మార్కండేయ ఉవాచ। 13-55-13x (6911) 
అథ యేనాహితో గర్భః కన్యాయాం తత్ర నారద।
కథం పుత్రఫలం తస్య భవేదేతత్ప్రచక్ష్వ మే॥ 13-55-13 (83704) 
నారద ఉవాచ। 13-55-14x (6912) 
ధర్మాచారేషు తే నిత్యం దూషకాః కృతశోధనాః।
బీజం చ నశ్యతే తేషాం మోఘచేష్టా భవంతి తే॥ 13-55-14 (83705) 
మార్కండేయ ఉవాచ। 13-55-15x (6913) 
అథ కాచిద్భవేత్కన్యా క్రీతా దత్తా హృతాఽపి వా।
కథం పుత్రకృతం తస్యాస్తద్భవేద్దషిసత్తమ॥ 13-55-15 (83706) 
నారద ఉవాచ। 13-55-16x (6914) 
క్రీతా దత్తా హృతా చైవ యా కన్యా పాణివర్జితా।
కౌమారీ నామ సా భార్యా ప్రసవేదౌరసాన్సుతాన్। 
న పత్న్యర్థే శుభా ప్రోక్తా తత్కర్మణ్యపరాజితే॥  13-55-16 (83707) 
మార్కండేయ ఉవాచ। 13-55-17x (6915) 
కేన మంగలకృత్యేషు వినియుజ్యంతి కన్యకాః।
ఏతదిచ్ఛామి విజ్ఞాతుం తత్వేనేహ మహామునే॥ 13-55-17 (83708) 
నారద ఉవాచ। 13-55-18x (6916) 
నిత్యం నివసతే లక్ష్మీః కన్యకాసు ప్రతిష్ఠితా।
శోభనా శుభయోగ్యా చ పూజ్యా మంగలకర్మసు॥ 13-55-18 (83709) 
ఆకరస్థం యథా రత్నం సర్వకామఫలోపగం।
తథా కన్యా మహాలక్ష్మీః సర్వలోకస్య మంగలం॥ 13-55-19 (83710) 
ఏవం కన్యా పరా లక్ష్మీ రతిస్తోషశ్చ దేహినాం।
మహాకులానాం చారిత్రవృత్తేన నికషోపలం॥ 13-55-20 (83711) 
ఆనయిత్వా స్వకాద్వర్ణాత్కన్యకాం యో భజేన్నరః।
దాతారం హవ్యకవ్యానాం పుత్రకం యా ప్రసూయతి॥ 13-55-21 (83712) 
సాధ్వీ కులం వర్ధయతి సాధ్వీ పుష్టిగ్రహే పరా।
సాధ్వీ లక్ష్మీ రతిః సాక్షాత్ప్రతిష్ఠా సంతతిస్తథా॥ ॥ 13-55-22 (83713) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచపంచాశోఽధ్యాయః॥ 55 ॥

Mahabharata - Anushaasana Parva - Chapter Footnotes

7-55-10 చతుర్భాగవిశుద్ధాత్స్వజనాత్పునరితి ధ.పాఠః॥





అనుశాసనపర్వ - అధ్యాయ 056

॥ శ్రీః ॥

13.56. అధ్యాయః 056 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీణాం భార్యాత్వేన పరిగ్రహయోగ్యతాప్రతిపాదకనారదమార్కండేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-56-1x"
name="anuzAsana-13-56-1x">`మార్కండేయ ఉవాచ।

శ్రుతం బహువిధం వృత్తం కన్యకానాం మహామతే।
ఇచ్ఛామి యోషితాం శ్రోతుం ధర్మాధర్మౌ పరిగ్రహే॥ 13-56-1 (83714) 
నారద ఉవాచ। 13-56-2x (6917) 
అష్టౌ భార్యాగమా ధర్ంయా నరాణాం దారకర్మణి।
ప్రేత్యేహ చ హితా యాస్తు సపుత్రా హవ్యకవ్యదాః॥ 13-56-2 (83715) 
సాధ్వీ పాణిగృహీతా యా కౌమారీ పాణివర్జితా।
భ్రాతృభార్యా స్వభార్యేతి ప్రసూయేత్పుత్రమౌరసం॥ 13-56-3 (83716) 
మార్కండేయ ఉవాచ। 13-56-4x (6918) 
త్రయో భార్యాగమా జ్ఞేయా యత్ర ధర్మో న నశ్యతి।
పంచాన్యాః పశ్చిమా బ్రూహి భార్యాస్తాసాం చ యే సుతాః॥ 13-56-4 (83717) 
నారద ఉవాచ। 13-56-5x (6919) 
సగోత్రభార్యా క్రీతా చ పరభార్యా చ కారితా।
గతాగతా చ యా భార్యా ఆశ్రమాదాహృతా చ యా॥ 13-56-5 (83718) 
ఏతా భార్యాగమాః పంచ పునర్భార్యా భవంతి యాః।
ఏతా భార్యా నృణాం గంయాస్తత్పుత్రా హవ్యకవ్యదాః॥' ॥  13-56-6 (83719) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్పంచాశోఽధ్యాయః॥ 56 ॥





అనుశాసనపర్వ - అధ్యాయ 057

॥ శ్రీః ॥

13.57. అధ్యాయః 057 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి సతీనామసతనాం గుణదోషప్రతిపాదకనారదమార్కండేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-57-1x"
name="anuzAsana-13-57-1x">`మార్కండేయ ఉవాచ।

శ్రుతా భార్యాశ్చ పుత్రాశ్చ విస్తరేణ మహామునే।
ఆశ్రమస్థాః కథం నార్యో న దుష్యంతీతి బ్రూహి భో॥ 13-57-1 (83720) 
నారద ఉవాచ। 13-57-2x (6920) 
ఆశ్రమస్థాసు నారీషు బాంధవత్వం ప్రణశ్యతి।
నష్టవంశ్యా భవంత్యేతా బంధూనామథ భర్తృణాం॥ 13-57-2 (83721) 
పరదారా ముక్తదోషాస్తా నార్యోఽఽశ్రమసంస్థితాః।
స్వయమీశాః స్వదేహానాం కాంయాస్తద్గతమానసాః॥ 13-57-3 (83722) 
ఏవం నార్యో న దుష్యంతి నరాణాం తత్ప్రసూతిషు।
ధర్మపత్న్యో భవంత్యేతాః సపుత్రా హవ్యకవ్యదాః॥ 13-57-4 (83723) 
మార్కండేయ ఉవాచ। 13-57-5x (6921) 
పరస్య భార్యా యా పూర్వం మృతే భర్తరి యా పునః।
అన్యం భజతి భర్తారం ససుతా అసుతా కథం॥ 13-57-5 (83724) 
నారద ఉవాచ। 13-57-6x (6922) 
అసుతా వా ప్రసూతా వా గృహస్థానాం పరస్త్రియః।
పరామృష్టేతి తా వర్జ్యా ధర్మాచారేషు దూషితాః॥ 13-57-6 (83725) 
న చాసాం హవ్యకవ్యాని ప్రతిగృహ్ణంతి దేవతాః।
యస్తాసు జనయేత్పుత్రాన్న తైః పుత్రమవాప్నుయాత్॥ 13-57-7 (83726) 
మార్కండేయ ఉవాచ। 13-57-8x (6923) 
పరక్షేత్రేషు యో బీజం చాపలాద్విసృజేన్నరః।
కథం పుత్రఫలం తస్య భవేత్తదృషిసత్తమ॥ 13-57-8 (83727) 
నారద ఉవాచ। 13-57-9x (6924) 
అస్వామికే పరక్షేత్రే యో నరో బీజముత్సృజేత్।
స్వయంవృతోఽఽశ్రమస్థాయాం తద్బీజం న వినశ్యతి॥ 13-57-9 (83728) 
పరక్షేత్రేషు యో బీజం నరో దర్పాత్సముత్సృజేత్।
క్షేత్రికస్యైవ తద్బీజం న బీజీ లభతే ఫలం॥ 13-57-10 (83729) 
నాతః పరమధర్ంయం చాప్యయశస్యం తథోత్తరం।
గర్భాదీనాం చ బహుభిస్తాశ్చ త్యాజ్యాః సమేష్వపి॥ 13-57-11 (83730) 
మార్కండేయ ఉవాచ। 13-57-12x (6925) 
అథ యే పరదారేషు పుత్రా జాయంతి నారద।
కస్య తే బంధుదాయాదా భవంతి పరమద్యుతే॥ 13-57-12 (83731) 
నారద ఉవాచ। 13-57-13x (6926) 
పరదారేషు జాయేతే ద్వౌ పుత్రౌ కుండగోలకౌ।
జీవత్యథ పతౌ కుండో మృతే భర్తరి గోలకః॥ 13-57-13 (83732) 
తే చ జాతాః పరక్షేత్రే దేహినాం ప్రేత్య చేహ చ।
దత్తాని హవ్యకవ్యాని నాశయంత్యథ దాతృణాం॥ 13-57-14 (83733) 
పితుహి నరకాయైతే గోలకస్తు విశేషతః।
చండాలతుల్యౌ తజ్జౌ హి పరత్రేహ చ నశ్యతః॥ 13-57-15 (83734) 
మార్కండేయ ఉవాచ। 13-57-16x (6927) 
కస్య తే గర్హితాః పుత్రాః పితౄణాం హవ్యకవ్యదాః।
యస్య క్షేత్రే ప్రసూయంతే యో వా తాంజనయేత్సుతాన్॥ 13-57-16 (83735) 
నారద ఉవాచ। 13-57-17x (6928) 
క్షేత్రికశ్చైవ బీజీ చ ద్వావేతౌ నిరయం గతౌ।
న రక్షతి చ యో దారాన్పరదారాశ్చ గచ్ఛతి॥ 13-57-17 (83736) 
గర్హితాస్తే నరా నిత్యం ధర్మాచారబహిష్కృతాః।
కుండో భోక్తా చ భోగీ చ కుత్సితాః పితృదైవతైః॥ 13-57-18 (83737) 
మార్కండేయ ఉవాచ। 13-57-19x (6929) 
తథైతే గర్హితాః పుత్రా హవ్యకవ్యాని నారద।
కస్య నిత్యం ప్రయచ్ఛంతి ధర్మో వా తేషు కిం ఫలం॥ 13-57-19 (83738) 
నారద ఉవాచ। 13-57-20x (6930) 
యాతుధానాః పిశాచాశ్చ ప్రతిగృహ్ణంతి తైర్హుతం।
హవ్యం కవ్యం చ తైర్దత్తం యే చ భూతా నిశాచరాః॥ 13-57-20 (83739) 
మార్కండేయ ఉవాచ। 13-57-21x (6931) 
అథ తే రాక్షసాః ప్రీతాః కిం ప్రయచ్ఛంతి దాతృణాం।
కిం వా ధర్మఫలం తేషాం భవేత్తదృషిసత్తమ॥ 13-57-21 (83740) 
నారద ఉవాచ। 13-57-22x (6932) 
న దత్తం నశ్యతే కించిత్సర్వభూతేషు దాతృణాం।
ప్రేత్య చేహ చ తాం పుష్టిముపాశ్నంతి ప్రదాయినః॥ 13-57-22 (83741) 
మార్కండేయ ఉవాచ। 13-57-23x (6933) 
అథ గోలకకుండాభ్యాం సంతతిర్యా భవిష్యతి।
తయోర్యే బాంధవాః కేచిత్ప్రదాస్యంతి కథం ను తం॥ 13-57-23 (83742) 
నారద ఉవాచ। 13-57-24x (6934) 
సాధ్వీజాతాః సుతాస్తేషాం తాం వృత్తిమనుతిష్ఠతాం।
ప్రీణంతి పితృదైవత్యం హవ్యకవ్యసమాహితాః॥ 13-57-24 (83743) 
ఏవం గోలకకుండాభ్యాం యే చ వర్ణాపదేశినః।
హవ్యం కవ్యం చ శుద్ధానాం ప్రతిగృహ్ణంతి దేవతాః॥' ॥  13-57-25 (83744) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తపంచాశోఽధ్యాయః॥ 57 ॥

Mahabharata - Anushaasana Parva - Chapter Footnotes

7-57-3 పరమం ముక్తదోషాస్తా యా నార్యోఽఽశ్రమసంస్థితా ఇతి ధ. పాఠః॥





అనుశాసనపర్వ - అధ్యాయ 058

॥ శ్రీః ॥

13.58. అధ్యాయః 058 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీణామతిక్రమే ప్రాయశ్చిత్తాదిప్రతిపాదకనారదమార్కండేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-58-1x"
name="anuzAsana-13-58-1x">మార్కండేయ ఉవాచ।

శ్రుతం నరాణాం చాపల్యం పరస్త్రీషు ప్రజాయతాం।
ప్రమదానాం తు చాపల్యే దోషమిచ్ఛామి వేదితుం॥ 13-58-1 (83745) 
నారద ఉవాచ। 13-58-2x (6935) 
ఏకవర్ణే విదోషం తు గమనం పూర్వకాలికం।
ధాతా చ సమనుజ్ఞాతో విష్ణునా తత్తథాఽకరోత్॥ 13-58-2 (83746) 
భగలింగే మహాప్రాజ్ఞ పూర్వమేవ ప్రజాపతిః।
ససర్జ తాభ్యాం సంయోగమనుజ్ఞాతశ్చకార సః॥ 13-58-3 (83747) 
అథ విష్ణుప్రసాదేన భగో దత్తవరః కిల।
తేన చైవ ప్రసాదేన సర్వాంల్లోకానుపాశ్నుతే॥ 13-58-4 (83748) 
తస్మాత్తు పురుషే దోషో హ్యధికో నాత్ర సంశయః।
వినా గర్భం సవర్ణేషు న త్యాజ్యా గమనాత్స్త్రియః॥ 13-58-5 (83749) 
ప్రాయశ్చిత్తం యథాన్యాయం దండం కుర్యాత్స పండితః।
శ్వభిర్వా దంశనం స్నానం సవనత్రితయం నిశి॥ 13-58-6 (83750) 
భూమౌ చ భస్మశయనం దానం భోగవివర్జితం।
దోషగౌరవతః కాలో ద్రవ్యగౌరవమేవ చ। 
మర్యాదా స్థాపితా పూర్వమితి తీర్థాంతరం గతే॥  13-58-7 (83751) 
తద్యోషితీం తు దీర్ఘాయో నాస్తి దోషో వ్యతిక్రమే।
భగతీర్థాంతరే శుద్ధో విష్ణోస్తు వచనాదిహ॥ 13-58-8 (83752) 
రక్ష్యాశ్చైవాన్యసంవాదైరన్యగేహాద్విచక్షణైః।
ఆసాం శుద్ధౌ విశేషేణ కర్మణాం ఫలమశ్నుతే॥ 13-58-9 (83753) 
నైతా వాచ్యా న వై వధ్యా న క్లేశ్యాః శుభమిచ్ఛతా।
విష్ణుప్రసాదాదిత్యేవ భగస్తీర్థాంతరం గతః। 
మాసిమాసి ఋతుస్తాసాం దుష్కృతాన్యపకర్షతి॥  13-58-10 (83754) 
స్త్రియస్తోషకరా నౄణాం స్త్రియః పుష్టిప్రదాః సదా।
పుత్రసేతుప్రతిష్ఠాశ్చ స్త్రియో లోకే మహాద్యుతే॥ ॥ 13-58-11 (83755) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టపంచాశోఽధ్యాయః॥ 58 ॥





అనుశాసనపర్వ - అధ్యాయ 059

॥ శ్రీః ॥

13.59. అధ్యాయః 059 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీణామపరిత్యాగపరిత్యాగప్రయోజకగుణదోషాదిప్రతిపాదకనారదమార్కండేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-59-1x"
name="anuzAsana-13-59-1x">`మార్కండేయ ఉవాచ।

శ్రుతం బలం ప్రభావశ్చ యోషితాం మునిసత్తమ।
ఏకస్య బహుభార్యస్య ధర్మమిచ్ఛామి వేదితుం॥ 13-59-1 (83756) 
నారద ఉవాచ। 13-59-2x (6936) 
బహుభార్యాసు సక్తస్య నారీభోగేషు గేహినః।
ఋతౌ విముంచమానస్య సాంనిధ్యే భ్రూణహా స్మృతః॥ 13-59-2 (83757) 
వృద్ధాం వంధ్యాం సువ్రతా చ మృతాపత్యామపుష్పిణీం।
కన్యాం చ బహుపుత్రాం చ వర్జయన్ముచ్యతే భయాత్॥ 13-59-3 (83758) 
వ్యాధితో బంధనస్థో వా ప్రవాసేష్వథ పర్వసు।
ఋతుకాలే తు నారీణాం భ్రూణహత్యాం ప్రముంచతి॥ 13-59-4 (83759) 
మార్కండేయ ఉవాచ। 13-59-5x (6937) 
వైశ్యనారీషు వై జాతాః పరప్రేష్యాసు వా సుతాః।
కస్య తే బంధుదాయాదా భవంతి హి మహామునే॥ 13-59-5 (83760) 
నారద ఉవాచ। 13-59-6x (6938) 
పణ్యస్త్రీషు ప్రసూతా యే యస్య స్త్రీ తస్య తే సుతాః।
క్రయాచ్చ కృత్రిమాః పుత్రా ప్రదానాచ్చైవ దత్రిమాః॥ 13-59-6 (83761) 
మార్కండేయ ఉవాచ। 13-59-7x (6939) 
పణ్యనారీష్వనియతః పుంసోఽర్థో వర్తతే ధ్రువం।
అత్ర చాహితగర్భాయాః కస్య పుత్రం వదంతి తం॥ 13-59-7 (83762) 
నారద ఉవాచ। 13-59-8x (6940) 
తీర్థభూతాసు నారీషు జ్ఞాయతే యోఽభిగచ్ఛతి।
ఋతౌ తస్య భవేద్గర్భో యం వా నారీ న శంకతే॥ 13-59-8 (83763) 
మార్కండేయ ఉవాచ। 13-59-9x (6941) 
నరాణాం త్యజతాం భార్యాం కామక్రోధాద్గుణాన్వితాం।
అప్రసూతాం ప్రసూతాం వా తేషాం పృచ్ఛామి నిష్కృతిం॥ 13-59-9 (83764) 
నారద ఉవాచ। 13-59-10x (6942) 
అపాపాం త్యజమానస్య సాధ్వీం మత్వా యమాదితః।
ఆత్మవంశస్వధర్మో వా త్యజతో నిష్కృతిర్న తు॥ 13-59-10 (83765) 
యో నరస్త్యజతే భార్యా పుష్పిణీమప్రసూతికాం।
స నష్టవంశః పితృభిర్యుక్తస్త్యజ్యేత దైవతైః॥ 13-59-11 (83766) 
భార్యామపత్యసంజాతాం ప్రసూతాం పుత్రపౌత్రిణీం।
పుత్రదారపరిత్యాగీ న స ప్రాప్నోతి నిష్కృతిం॥ 13-59-12 (83767) 
ఏవం హి భార్యాం త్యజతాం నరాణాం నాస్తి నిష్కృతిః।
నార్హంతి ప్రమదాస్త్యక్తుం పుత్రపౌత్రప్రతిష్ఠితాః॥ 13-59-13 (83768) 
మార్కండేయ ఉవాచ। 13-59-14x (6943) 
కీదృశీం సంత్యజన్భార్యాం నరో దోషైర్న లిప్యతే।
ఏతదిచ్ఛామి తత్వేన విజ్ఞాతుమృషిసత్తమ॥ 13-59-14 (83769) 
నారద ఉవాచ। 13-59-15x (6944) 
మోక్షధర్మస్థితానాం తు అన్యోన్యమనుజానతాం।
భార్యాపతీనాం ముక్తానామధర్మో న విధీయతే॥ 13-59-15 (83770) 
అన్యసంగాం గతాపత్యాం శూద్రగాం పరగామినీం।
పరీక్ష్య త్యజమానానాం నరాణాం నాస్తి పాతకం॥ 13-59-16 (83771) 
పాతకేఽపి తు భర్తవ్యౌ ద్వౌ తు మాతా పితా తథా॥  13-59-17 (83772) 
మార్కండేయ ఉవాచ। 13-59-18x (6945) 
భార్యాయాం వ్యభిచారిణ్యాం నరస్య త్యజతో రుషా।
కథం ధర్మోఽప్యధర్మో వా భవతీహ మహామతే॥ 13-59-18 (83773) 
నారద ఉవాచ। 13-59-19x (6946) 
అనృతేఽపి హి సత్యే వా యో నారీం దూషితాం త్యజేత్।
అరక్షమాణః స్వాం భార్యాం నరో భవతి భ్రూణహా॥ 13-59-19 (83774) 
అపత్యహేతోర్యా నారీ భర్తారమతిలంఘయేత్।
లోలేంద్రియేతి సా రక్ష్యా న సంత్యాజ్యా కథంచన॥ 13-59-20 (83775) 
నద్యశ్చ నార్యశ్చ సమస్వభావా
నైతాః ప్రముంచంతి నరావగాఢాః। 
స్రోతాంసి నద్యో వహతే నిపాతం
నారీ రజోభిః పునరేతి శౌచం॥  13-59-21 (83776) 
ఏవం నార్యో న దుష్యంతి వ్యభిచారేఽపి భర్తృణాం।
మాసిమాసి భవేద్రాగస్తతః శుద్ధా భవంత్యుత॥ 13-59-22 (83777) 
మార్కండేయ ఉవాచ। 13-59-23x (6947) 
కాని తీర్థాని భగవన్నృణాం దేహాశ్రితాని వై।
తాని వై శంస భగవన్యాథాతథ్యేన పృచ్ఛతః॥ 13-59-23 (83778) 
సర్వతీర్థేషు సర్వజ్ఞ కిం తీర్థం పరమం నృణాం।
యత్రోపస్పృశ్య పూతో యో నరో భవతి నిత్యశః॥ 13-59-24 (83779) 
నారద ఉవాచ। 13-59-25x (6948) 
దేవర్షిపితృతీర్థాని బ్రాహ్మం మధ్యేఽథం వైష్ణవం।
నృణాం తీర్థాని పంచాహుః పాణౌ సన్నిహితాని వై॥ 13-59-25 (83780) 
ఆద్యతీర్థం తు తీర్థానాం వైష్ణవో భాగ ఉచ్యతే।
యత్రోపస్పృశ్య వర్ణానాం చతుర్ణాం వర్ధతే కులం। 
పితృదైవతకార్యాణి వర్ధంతే ప్రేత్య చేహ చ॥  13-59-26 (83781) 
మార్కండేయ ఉవాచ। 13-59-27x (6949) 
నరాణాం కామవృత్తానాం యా నార్యో నిరవగ్రహాః।
యాసామభిగ్రహో నాస్తి తా మే కథయ నారద॥ 13-59-27 (83782) 
నారద ఉవాచ। 13-59-28x (6950) 
పాశుర్వైశ్యా నటీ గోపీ తాంతుకీ తున్నవాయికీ।
నారీ కిరాతీ శబరీ నర్తకీ చానవగ్రహా॥ 13-59-28 (83783) 
మార్కండేయ ఉవాచ। 13-59-29x (6951) 
ఏతాసు జాతా నారీషు సర్వవర్ణేషు యే సుతాః।
కేషు కే బంధుదాయాదా భవంతి ఋషిసత్తమ॥ 13-59-29 (83784) 
నారద ఉవాచ। 13-59-30x (6952) 
య ఏతాః పరిగృహ్ణంతి తేషామేవ హి తే సుతాః।
సర్వత్ర తు ప్రవృత్తాసు బీజం నశ్యతి దేహినాం॥ 13-59-30 (83785) 
మార్కండేయ ఉవాచ। 13-59-31x (6953) 
సర్వస్త్రీషు ప్రవృత్తాశ్చ సాధువేదవివర్జితాః।
మానవాః కాండపృష్ఠాశ్చ వేదమంత్రబహిష్కృతాః। 
నియుక్తా హవ్యకవ్యేషు తేషాం దత్తం కథం భవేత్॥  13-59-31 (83786) 
నారద ఉవాచ। 13-59-32x (6954) 
నార్హంతి హవ్యకవ్యాని సావిత్రీవర్జితా ద్విజాః।
వ్రాత్యేష్వన్నప్రదానం తద్యథా శూద్రేషు వై తథా॥ 13-59-32 (83787) 
మార్కండేయ ఉవాచ। 13-59-33x (6955) 
ధర్మేష్వధికృతానాం తు నరాణాం ముహ్యతే మనః।
కథం న విఘ్నో భవతి ఏతదిచ్ఛామి వేదితుం॥ 13-59-33 (83788) 
నారద ఉవాచ। 13-59-34x (6956) 
అర్థాశ్చ నార్యశ్చ సమానమేన-
చ్ఛ్రేయాంసి పుంసామిహ మోహయంతి। 
రతిప్రమోదాత్ప్రమదా హరంతి
భోగైర్ధనం చాప్యుపహంతి ధర్మాన్॥  13-59-34 (83789) 
హవ్యం కవ్యం చ ధర్మాత్మా సర్వం తచ్ఛ్రోత్రియోఽర్హతి।
దత్తం హి శ్రోత్రియే సాధౌ జ్వలితాగ్నావివాహుతిః॥ 13-59-35 (83790) 
మార్కండేయ ఉవాచ। 13-59-36x (6957) 
శ్రోత్రియాణాం కులే జాతా వేదార్థవిదితాత్మనాం।
హిత్వా కస్మాత్త్రయీం విద్యాం వార్తాం వృత్తిముపాశ్రితాః॥ 13-59-36 (83791) 
నారద ఉవాచ। 13-59-37x (6958) 
చాతుర్వర్ణ్యం పురా న్యస్తం సువిద్వత్సు ద్విజాతిషు।
తస్మాద్వర్ణౌః సంవిభజ్యా వృత్తిః సంకరవర్జితా॥ 13-59-37 (83792) 
యే చాన్యే శ్రోత్రియా జాతాః సంస్కృతాః పుత్రగృధ్నుభిః।
పూర్వనిర్వాణనిర్వృత్తాం జాతాం వృత్తిముపాశ్రితాః॥ 13-59-38 (83793) 
మార్కండేయ ఉవాచ। 13-59-39x (6959) 
అసంస్కృతాః శ్రోత్రియజాః సంస్కృతా జ్ఞానిజాః కథం।  13-59-39 (83794) 
నారద ఉవాచ। 13-59-40x (6960) 
అసంస్కారో వైదికశ్చ స మాన్యః శ్రోత్రియాత్మజః।
శుద్ధాన్వయః శ్రోత్రియస్తు సువిద్వద్భిః సమోఽన్యథా॥ 13-59-40 (83795) 
అనధీయానపుత్రాశ్చ వేదసంస్కారవర్జితాః।
తస్మాత్తే వేదవిజ్ఞాఽపి విప్రాః శ్రుతినికారిణః॥ 13-59-41 (83796) 
బ్రహ్మరాశౌ పురా సృష్టా వేదసంస్కారసంస్కృతాః।
తస్మాత్తేష్వేవ తే జాతాః సాధవః కులధారిణః॥ 13-59-42 (83797) 
మార్కండేయ ఉవాచ। 13-59-43x (6961) 
స్వయం క్రీతాసు ప్రేష్యాసు ప్రసూయంతే తు యే నరాః।
కస్య నార్యః సుతాశ్చైవ భవంతి ఋషిసత్తమ॥ 13-59-43 (83798) 
నారద ఉవాచ। 13-59-44x (6962) 
స్వదాస్యాం యో నరో మోహాత్ప్రసూయేత స పాపకృత్।
ఇహాభినిందితః ప్రేత్య అపత్యం ప్రేష్యతాం నయేత్॥ 13-59-44 (83799) 
సా తస్య భార్యా పుత్రా యే హవ్యకవ్యప్రదాస్తు తే।
తస్యా యే బాంధవాః కేచిద్విషక్తాః ప్రేష్యతాం గతాః। 
సర్వే తస్యాస్తు సంబంధా ముచ్యంతే ప్రేష్యకర్మసు॥  13-59-45 (83800) 
ఏతత్తే కథితం సర్వం యదభివ్యాహృతం త్వయా।
అథవా సంశయః కశ్చిద్భూయః సంప్రష్టుమర్హసి॥ 13-59-46 (83801) 
మార్కండేయ ఉవాచ। 13-59-47x (6963) 
అమిథ్యాదర్శనాలోకే నారదః సర్వకోవిదః।
ప్రత్యక్షదర్శీ లోకానాం స్వయంభురివ సత్తమః॥ 13-59-47 (83802) 
భీష్మ ఉవాచ। 13-59-48x (6964) 
ఇతి సంభాష్య ఋషిభిర్మార్కండేయో మహాతపాః।
నారదం చాపి సత్కృత్య తేన చైవాభిసత్కృతః। 
ఆమంత్రయిత్వా ఋషిభిః ప్రయయావాశ్రమం మునిః॥  13-59-48 (83803) 
ఋషయశ్చాపి తీర్థానాం పరిచర్యాం ప్రచక్రముః॥  13-59-49 (83804) 
సుక్షేత్రబీజసంస్కారవిశుద్ధో బ్రహ్మిచర్యయా।
నిత్యనైమిత్తికాత్స్నాతో మనశ్శుద్ధ్యా చ శుద్ధ్యతి॥' ॥  13-59-50 (83805) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనషష్టితమోఽధ్యాయః॥ 59 ॥





అనుశాసనపర్వ - అధ్యాయ 060

॥ శ్రీః ॥

13.60. అధ్యాయః 060 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరం ప్రతి దానే పాత్రాణాం లక్షణాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-60-1x"
name="anuzAsana-13-60-1x">యుధిష్ఠిర ఉవాచ।

కిమాహుర్భరతశ్రేష్ఠ పాత్రం విప్రాః సనాతనం।
బ్రాహ్మణం లింగినం చైవ బ్రాహ్మణం వాఽప్యలింగినం॥ 13-60-1 (83806) 
భీష్మ ఉవాచ। 13-60-2x (6965) 
స్వవృత్తిమభిపన్నాయ లింగినే చేతరాయ చ।
దేయమాహుర్మహారాజ ఉభావేతౌ తపస్వినౌ॥ 13-60-2 (83807) 
యుధిష్ఠిర ఉవాచ। 13-60-3x (6966) 
శ్రద్ధయా పరయాఽపూతో యః ప్రయచ్ఛేద్ద్విజాతయే।
హవ్యం కవ్యం తథా దానం కో దోషః స్యాత్పితామహ॥ 13-60-3 (83808) 
భీష్మ ఉవాచ। 13-60-4x (6967) 
శ్రద్ధాపూతో నరస్తాత దుర్దాంతోఽపి న సంశయః।
పూతో భవతి సర్వత్ర కిముత త్వం మహాద్యుతే॥ 13-60-4 (83809) 
యుధిష్ఠిర ఉవాచ। 13-60-5x (6968) 
న బ్రాహ్మణం పరిక్షేత దైవేషు సతతం నరః।
కవ్యప్రదానే తు బుధాః పరీక్ష్యం బ్రాహ్మణం విదుః॥ 13-60-5 (83810) 
భీష్మ ఉవాచ। 13-60-6x (6969) 
న బ్రాహ్మణః సాధయతే హవ్యం దైవాత్ప్రసిద్ధ్యతి।
దేవప్రసాదాదిజ్యంతే యజమానైర్న సంశయః॥ 13-60-6 (83811) 
బ్రాహ్మణాన్భరతశ్రేష్ఠ సతతం బ్రహ్మవాదినః।
మార్కండేయః పురా ప్రాహ ఇతి లోకేషు బుద్ధిమాన్। 
`బ్రాహ్మణాః పాత్రభూతాశ్చ శుద్ధా నైవం పితృష్విహ॥  13-60-7 (83812) 
యుధిష్ఠిర ఉవాచ। 13-60-8x (6970) 
అపర్వోఽప్యథవా విద్వాన్సంబంధీ వా యథా భవేత్।
తపస్వీ యజ్ఞశీలో వా కథం పాత్రం భవేత్తు సః॥ 13-60-8 (83813) 
భీష్మ ఉవాచ। 13-60-9x (6971) 
కులీనః కర్మకృద్వైద్యస్తథైవాప్యనృశంస్యవాన్।
హ్రీమానృజుః సత్యవాదీ పాత్రం పూర్వే చ యే త్రయః॥ 13-60-9 (83814) 
తత్రేమం శృణు మే పార్థ చతుర్ణాం తేజసాం మతం।
పృథివ్యాః కాశ్యపస్యాగ్నేర్మార్కండేయస్య చైవ హి॥ 13-60-10 (83815) 
పృథివ్యువాచ।  13-60-11 (83816) 
యథా మహార్ణవే క్షిప్తః క్షిప్రం నేష్టుర్వినశ్యతి।
తథా దుశ్చరితం సర్వం త్రయీనిత్యే నిమజ్జతి॥ 13-60-11 (83817) 
కాశ్యప ఉవాచ। 13-60-12x (6972) 
సర్వే చ వేదాః సహ షఙ్భిరంగైః
సాంఖ్యం పురాణం చ కులే చ జన్మ। 
నైతాని సర్వాణి గతిర్భవంతి
శీలవ్యపేతస్య నృప ద్విజస్య॥  13-60-12 (83818) 
అగ్నిరువాచ। 13-60-13x (6973) 
అధీయానః పండితంమన్యమానో
యో విద్యయా హంతి యశః పరేషాం। 
బ్రహ్మన్స తేన లభతే బ్రహ్మవధ్యాం
లోకాస్తస్య హ్యంతవంతో భవంతి॥  13-60-13 (83819) 
మార్కండేయ ఉవాచ। 13-60-14x (6974) 
అశ్వమేధసహస్రం చ సత్యం చ తులయా ధృతం।
నాభిజానామి యజ్ఞం తు సత్యస్యార్ధమవాప్నుయాత్॥ 13-60-14 (83820) 
భీష్మ ఉవాచ। 13-60-15x (6975) 
ఇత్యుక్త్వా తే జగ్మురాశు చత్వారోఽమితతేజసః।
పృథివీ కాశ్యపోఽగ్నిశ్చ ప్రకృష్టాయుశ్చ భార్గవః॥ 13-60-15 (83821) 
యుధిష్ఠిర ఉవాచ। 13-60-16x (6976) 
యది తే బ్రాహ్మణా లోకే వ్రతినో భుంజతే హవిః।
దత్తం బ్రాహ్మణకామాయ కథం తత్సుకృతం భవేత్॥ 13-60-16 (83822) 
భీష్మ ఉవాచ। 13-60-17x (6977) 
ఆదిష్టినో యే రాజేంద్ర బ్రాహ్మణా వేదపారగాః।
భుంజతే బ్రహ్మకామాయ వ్రతలుప్తా భవంతి తే॥ 13-60-17 (83823) 
యుధిష్ఠిర ఉవాచ। 13-60-18x (6978) 
అనేకాంతం బహుద్వారం ధర్మమాహుర్మనీషిణః।
కిం నిమిత్తం భవేదత్ర తన్మే బ్రూహి పితామహ॥ 13-60-18 (83824) 
భీష్మ ఉవాచ। 13-60-19x (6979) 
అహింసా సత్యమకోధ ఆనృశంస్యం దమస్తథా।
ఆర్జవం చైవ రాజేంద్ర నిశ్చితం ధర్మలక్షణం॥ 13-60-19 (83825) 
యే తు ధర్మం ప్రశంసంతశ్చరంతి పృథివీమిమాం।
అనాచరంతస్తద్ధర్మ సంకరేఽభిరతా ప్రభో॥ 13-60-20 (83826) 
తేభ్యో హిరణ్యం రత్నం వా గామశ్వం వా దదాతి యః।
దశవర్షాణి విష్ఠాం స భుంక్తే నిరయమాస్థితః॥ 13-60-21 (83827) 
ధనేన పుల్కసానాం చ తథైవాంతేవసాయినాం।
కృతం కర్మాకృతం వాఽపి రాగమోహేన జల్పతాం॥ 13-60-22 (83828) 
వైశ్వదేవం చ యే మూఢా విప్రాయ బ్రహ్మచారిణే।
న దదంతీహ రాజేంద్ర తే లోకాన్భుంజతేఽశుభాన్॥ 13-60-23 (83829) 
యుధిష్ఠిర ఉవాచ। 13-60-24x (6980) 
కిం పరం బ్రహ్మచర్యం చ కిం పరం ధర్మలక్షణం।
కించ శ్రేష్ఠతమం శౌచం తన్మే బ్రూహి పితామహ॥ 13-60-24 (83830) 
భీష్మ ఉవాచ। 13-60-25x (6981) 
బ్రహ్మచర్యం పరం తాత మధుమాంసస్య వర్జనం।
మర్యాదాయాం స్థితో ధర్మః శమః శౌచస్య లక్షణం॥ 13-60-25 (83831) 
యుధిష్ఠిర ఉవాచ। 13-60-26x (6982) 
కస్మిన్కాలే చరేద్ధర్మ కస్మిన్కాలేఽర్థమాచరేత్।
కస్మిన్కాలే సుఖీ చ స్యాత్తన్మే బ్రూహి పితామహ॥ 13-60-26 (83832) 
భీష్మ ఉవాచ। 13-60-27x (6983) 
కాల్యమర్థం నిషేవేత తతో ధర్మమనంతరం।
పశ్చాత్కామం నిషేవేత న చ గచ్ఛేత్ప్రసంగితాం॥ 13-60-27 (83833) 
బ్రాహ్మణాంశ్చైవ మన్యేత గురూంశ్చాప్యభిపూజయేత్।
సర్వభూతానులోమశ్చ మృదుశీలః ప్రియంవదః॥ 13-60-28 (83834) 
అధికారే యదనృతం యచ్చ రాజసు పైశునం।
గురోశ్చాలీకనిర్బంధః సమాని బ్రహ్మహత్యయా॥ 13-60-29 (83835) 
ప్రహరేన్న నరేంద్రేషు న హన్యాద్గాం తథైవ చ।
భ్రూణహత్యాసమం చైతదుభయం యే నిషేధతే॥ 13-60-30 (83836) 
నాగ్నిం పరిత్యజేజ్జాతు న చ వేదాన్పరిత్యజేత్।
న చ బ్రాహ్మణమాక్రోశేత్సమం తద్బ్రహ్మహత్యయా॥ 13-60-31 (83837) 
యుధిష్ఠిర ఉవాచ। 13-60-32x (6984) 
కీదృశాః సాధవో విప్రాః కేభ్యో దత్తం మహాఫలం।
కీదృశానాం చ భోక్తవ్యం తన్మే బ్రూహి పితామహ॥ 13-60-32 (83838) 
భీష్మ ఉవాచ। 13-60-33x (6985) 
అక్రోధనా ధర్మపరాః సత్యనిత్యా దమే రతాః।
తాదృశాః సాధవో విప్రాస్తేభ్యో దత్తం మహాఫలం॥ 13-60-33 (83839) 
అమానినః సర్వసహా దృఢార్థా విజితేంద్రియాః।
సర్వభూతహితా మైత్రాస్తేభ్యో దత్తం మహాఫలం॥ 13-60-34 (83840) 
అలుబ్ధాః శుచయో వైద్యా హ్రీమంతః సత్యవాదినః।
స్వకర్మనిరతా యే చ తేభ్యో దత్తం మహాఫలం॥ 13-60-35 (83841) 
సాంగాంశ్చ చతురో వేదానధీతే యో ద్విజర్షభః।
షడ్భ్యః ప్రవృత్తః కర్మభ్యస్తం పాత్రమృషయో విదుః॥ 13-60-36 (83842) 
యే త్వేవంగుణజాతీయాస్తేభ్యో దత్తం మహాఫలం।
సహస్రగుణమాప్నోతి గుణార్హాయ ప్రదాయకః॥ 13-60-37 (83843) 
ప్రజ్ఞాశ్రుతాభ్యాం వృత్తేన శీలేన చ సమన్వితః।
తారయేత కులం సర్వమేకోఽపీహ ద్విజర్షభః। 
`తృప్తే తృప్తాః సర్వదేవాః పితరో మునయోపి చ॥'  13-60-38 (83844) 
గామశ్వం విత్తమన్నం వా తద్విధే ప్రతిపాదయేత్।
ద్రవ్యాణి చాన్యాని తథా ప్రేత్యభావే న శోచతి॥ 13-60-39 (83845) 
తారయేత కులం సర్వమేకోపి హ ద్విజోత్తమః।
కిమంగ పునరేవైతే తస్మాత్పాత్రం సమాచరేత్॥ 13-60-40 (83846) 
నిశాంయ చ గుణోపేతం బ్రాహ్మణం సాధుసంమతం।
దూరాదానాయ్య సత్కృత్య సర్వతశ్చాపి పూజయేత్॥ ॥ 13-60-41 (83847) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షష్టితమోఽధ్యాయః॥ 60 ॥

Mahabharata - Anushaasana Parva - Chapter Footnotes

7-60-1 బ్రాహ్మణం బ్రహ్మవిదం। లింగినం బ్రహ్మచారిణం సంన్యాసినం చ దండాదిలింగవంతం॥ 7-60-3 అపూతోపి పరయా శ్రద్ధయాం యది ప్రయచ్ఛతి తర్హి తస్య దాతురపూతత్వప్రయుక్తః కో దోషః స్యాత్తం వద॥ 7-60-4 శ్రద్ధైవాస్య పూతత్వం కరోతీత్యర్థః॥ 7-60-5 శ్రద్ధైవ పూతత్వకర్త్రీ చేత్ కవ్యే పాత్రపరీక్షా న విధేయా స్యాదిత్యాశయః॥ 7-60-6 హవ్యం దైవం కర్మ సిధ్యతి ఫలదం భవతి నతు బ్రాహ్మణగుణాదితి భావః। ఇజ్యంతే దేవా ఇతి శేషః। దైవం కర్మ దేవానుగ్రహాదేవ పూర్ణం భవతి। శ్రద్ధామాత్రప్రియత్వాద్దేవానామితి భావః॥ 7-60-7 పిత్ర్యం తు కర్మ బ్రాహ్మణానుగ్రహాదేవ పూర్ణం భవతీతి తత్రానుగ్రహకర్తరి తపోబలమావశ్యకమిత్యాశయేనాహ బ్రాహ్మణానితి॥ 7-60-9 త్రయః అపూర్వసంబంధితపస్వినః కులీనత్వాదిగుణసప్తకయుక్తా ఏవ పాత్రత్వం భజంతే పరిశేషాత్॥ 7-60-10 తేజసాం తేజస్వినాం సర్వజ్ఞానామితి యావత్॥ 7-60-11 నేష్టుః పాంసుపిండః లోష్ఠో వినశ్యతీతి ధ. పాఠః॥ 7-60-15 భార్గవః మార్కండేయః॥ 7-60-16 వ్రతినః బ్రహ్మచారిణః। తదీయవ్రతనాశాత్స్వీయం శ్రాద్ధం దుష్యతి నవేతి ప్రశ్నః॥ 7-60-17 ఆదిష్టం ద్వాదశవర్షాణి బ్రహ్మచర్యం చరేతి గుర్వాదేశస్తద్వంతః। భోక్తురేవ వ్రతం లుప్యతే। నతు దాతా ప్రత్యవైతి॥ 7-60-18 అంతో నిష్ఠా। అనేకాంతం అనేకఫలాకారమిత్యర్థః। పాత్రగుణానామనంతత్వాత్కే గుణా నియమేన పాత్రతాయా నిమిత్తం తానేవ సంక్షేపేణ బ్రూహీతి ప్రశ్నార్థః॥ 7-60-22 మేదానాం పుల్కసాం చేతి ఝ. పాఠః। తత్ర మేదాదీనాం స విష్ఠాం భుంక్తే ఇతి సంబంధః। మేదా గోమహిష్యాదీనాం మృతానాం మాంసమశ్నంతః। పుల్కసా యే బ్రాహ్మణాదీనపి స్వభావాదేవ హింసంతి। అంతేవసాయినశ్చర్మకారాదయః। కృతమకృతం వా పరకీయం పాపం కర్మ॥ 7-60-24 పరం శ్రేష్ఠం॥ 7-60-27 కాల్యం పూర్వాహ్ణే॥ 7-60-39 న శోచతి ప్రతిపాదయన్॥ 7-60-40 ద్విజోత్తమః నిర్దోషః। ఏతే పూర్వోక్తా గుణాశ్చ తత్ర యది లభ్యంతే తర్హి తారయేతేతి కిము॥





అనుశాసనపర్వ - అధ్యాయ 061

॥ శ్రీః ॥

13.61. అధ్యాయః 061 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శ్రాద్ధే నిమంత్రణార్హానర్హబ్రాహ్మణలక్షణాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-61-1x"
name="anuzAsana-13-61-1x">యుధిష్ఠిర ఉవాచ।

శ్రాద్ధకాలే చ దైవే చ పిత్ర్యేఽపి చ పితామహ।
ఇచ్ఛామీహ త్వయాఽఽఖ్యాతం విహితం యత్సురర్షిభిః॥ 13-61-1 (83848) 
భీష్మ ఉవాచ। 13-61-2x (6986) 
దైవం పౌర్వాహ్ణికే కుర్యాదపరాహ్ణే తు పైతృకం।
మంగలాచారసంపన్నః కృతశౌచః ప్రయత్నవాన్॥ 13-61-2 (83849) 
మనుష్యాణాం తు మధ్యాహ్నే ప్రదద్యాదుపపత్తిభిః।
కాలహీనం తు యద్దానం తం భాగం రక్షసాం విదుః॥ 13-61-3 (83850) 
లంఘితం చావలీఢం చ లాకపూర్వం చ యత్కృతం।
రజస్వలాభిదృష్టం చ తం భాగం రక్షసాం విదుః॥ 13-61-4 (83851) 
అవఘుష్టం చ యద్భుక్తమవ్రతేన చ భారత।
పరామృష్టం శునా చైవ తం భాగం రక్షసాం విదుః॥ 13-61-5 (83852) 
కేశకీటావపతితం క్షుతం శ్వభిరవేక్షితం।
రుదితం చావధూతం చ తం భాగం రక్షసాం విదుః॥ 13-61-6 (83853) 
నిరోంకారేణ యద్భుక్తం సశస్త్రేణ చ భారత।
దురాత్మనా చ యద్భుక్తం తం భాగం రక్షసాం విదుః॥ 13-61-7 (83854) 
పరోచ్ఛిష్టం చ యద్భుక్తం పరిభుక్తం చ యద్భవేత్।
దైవే పిత్ర్యే చ సతతం తం భాగం రక్షసాం విదుః॥ 13-61-8 (83855) 
మంత్రహీనం క్రియాహీనం యచ్ఛ్రాద్ధం పరివిష్యతే।
త్రిభిర్వర్ణైర్నరశ్రేష్ఠ తం భాగం రక్షసాం విదుః॥ 13-61-9 (83856) 
ఆజ్యాహుతిం వినా చైవ యత్కించిత్పరివిష్యతే।
దురాచారైశ్చ యద్భుక్తం తం భాగం రక్షసాం విదుః॥ 13-61-10 (83857) 
యే భాగా రక్షసాం ప్రాప్తాస్త ఉక్తా భరతర్షభ।
అత ఊర్ధ్వం విసర్గస్య పరీక్షాం బ్రాహ్మణే శృణు॥ 13-61-11 (83858) 
యావంతః పతితా విప్రా జడోన్మత్తాస్తథైవ చ।
దైవే వాఽప్యథ పిత్ర్యే వా రాజన్నార్హంతి కేతనం॥ 13-61-12 (83859) 
శ్విత్రీ క్లీబశ్చ కుష్ఠీ చ తతా యక్ష్మహతశ్చ యః।
అపస్మారీ చ యశ్చాంధో రాజన్నార్హంతి కేతనం॥ 13-61-13 (83860) 
చికిత్సకా దేవలకా వృథా నియమధారిణః।
సోమవిక్రయిణశ్చైవ శ్రాద్ధే నార్హంతి కేతనం॥ 13-61-14 (83861) 
గాయనా నర్తకాశ్చైవ ప్లవకా వాదకాస్తథా।
కథకా యోధకాశ్చైవ రాజన్నార్హంతి కేతనం॥ 13-61-15 (83862) 
హోతారో వృషలానాం చ వృషలాధ్యాపకాస్తథా।
తథా వృషలశిష్యాశ్చ రాజన్నార్హంతి కేతనం॥ 13-61-16 (83863) 
అనుయోక్తా చ యో విప్రో అనుయుక్తశ్చ భారత।
నార్హతస్తావపి శ్రాద్ధం బ్రహ్మవిక్రయిణౌ హి తౌ॥ 13-61-17 (83864) 
అగ్రణీర్యః కృతః పూర్వం వర్ణావరపరిగ్రహః।
బ్రాహ్మణః సర్వవిద్యోఽపి రాజన్నార్హతి కేతనం॥ 13-61-18 (83865) 
అనగ్నయశ్చ యే విప్రా మృతనిర్యాతకాశ్చ యే।
స్తేనాశ్చ పతితాశ్చైవ రాజన్నార్హంతి కేతనం॥ 13-61-19 (83866) 
అపరిజ్ఞాతపూర్వాశ్చ గణపూర్వాశ్చ భారత।
పుత్రికాపూర్వపుత్రాశ్చ శ్రాద్ధే నార్హంతి కేతనం॥ 13-61-20 (83867) 
ఋణకర్తా చ యో రాజన్యశ్చ వార్ధుషికో నరః।
ప్రాణివిక్రయవృత్తిశ్చ రాజన్నార్హంతి కేతనం॥ 13-61-21 (83868) 
స్త్రీపూర్వాః కాండపృష్ఠాశ్చ యావంతో భరతర్షభ।
ఆజపా బ్రాహ్మణాశ్చైవ శ్రాద్ధే నార్హంతి కేతనం॥ 13-61-22 (83869) 
శ్రాద్ధే దైవే చ నిర్దిష్టో బ్రాహ్మణో భరతర్షభ।
దాతుః ప్రతిగ్రహీతుశ్చ శృణుష్వానుగ్రహం పునః॥ 13-61-23 (83870) 
చీర్ణవ్రతా గుణైర్యుక్తా భవేయుర్యేఽపి కర్షకాః।
సావిత్రీజ్ఞాః క్రియావంతస్తే రాజన్కేతనక్షమాః॥ 13-61-24 (83871) 
క్షాత్రధర్మిణమప్యాజౌ కేతయేత్కులజం ద్విజం।
న త్వేవ వణిజం తాత శ్రాద్ధే చ పరికల్పయేత్॥ 13-61-25 (83872) 
అగ్నిహోత్రీ చ యో విప్రో గ్రామవాసీ చ యో భవేత్।
అస్తేనశ్చాతిథిజ్ఞశ్చ స రాజన్కేతనక్షమః॥ 13-61-26 (83873) 
సావిత్రీం జపతే యస్తు త్రికాలం భరతర్షభ।
భిక్షావృత్తిః క్రియావాంశ్చ స రాజన్కేతనక్షమః॥ 13-61-27 (83874) 
ఉదితాస్తమితో యశ్చ తథైవాస్తమితోదితః।
అహింస్రశ్చాల్పదోషశ్చ స రాజన్కేతనక్షమః॥ 13-61-28 (83875) 
అకల్కకో హ్యతర్కశ్చ బ్రాహ్మణో భరతర్షభ।
సంసర్గ భైక్ష్యవృత్తిశ్చ స రాజన్కేతనక్షమః॥ 13-61-29 (83876) 
అవ్రతీ కితవః స్తేనః ప్రాణివిక్రయికో వణిక్।
సనిష్కృతిః పునః సోమం పీతవాన్కేతనక్షమః॥ 13-61-30 (83877) 
అర్జయిత్వా ధనం పూర్వం దారుణైరపి కర్మభిః।
భవేత్సర్వాతిథిః పశ్చాత్స రాజన్కేతనక్షమః॥ 13-61-31 (83878) 
బ్రహ్మవిక్రయనిర్దిష్టం స్త్రియా యచ్చార్జితం ధనం।
అదేయం పితృవిప్రేభ్యో యచ్చ క్లైబ్యాదుపార్జితం॥ 13-61-32 (83879) 
క్రియమాణేఽపవర్గే చ యో ద్విజో భరతర్షభ।
న వ్యాహరతి యద్యుక్తం తస్యాధర్మో గవానృతం॥ 13-61-33 (83880) 
శ్రాద్ధస్య బ్రాహ్మణః కాలః ప్రాప్తం దధి ఘృతం తథా।
సోమక్షయశ్చ మాంసం చ యదారణ్యం యుధిష్ఠిర॥ 13-61-34 (83881) 
`ముహూర్తానాం త్రయం పూర్వమహ్నః ప్రాతరితి స్మృతం।
జపధ్యానాదిభిస్తస్మిన్విప్రైః కార్యం శుభవ్రతం॥ 13-61-35 (83882) 
సంగవాఖ్యం త్రిభాగం తు మధ్యాహ్నస్త్రిముహూర్తకః।
లౌకికం సంగవేఽర్ధం చ స్నానాది హ్యథ మధ్యమే॥ 13-61-36 (83883) 
చతుర్థమపరాహ్ణం తు త్రిముహూర్తం తు పిత్ర్యకం।
సాయాహ్నస్త్రిముహూర్తం చ మధ్యమం కవిభిః స్మృతం॥ 13-61-37 (83884) 
చతుర్థ త్వపరాహ్ణాఖ్యే శ్రాద్ధం కుర్యాత్సదా నృప॥  13-61-38 (83885) 
ప్రాగుదీచీముఖా విప్రాః విశ్వేదేవే చ దక్షిణాః।
శ్రావితేషు సుతృప్తేషు పిండం దద్యాత్సదక్షిణం॥'  13-61-39 (83886) 
శ్రాద్ధాపవర్గే విప్రస్య దాతారో వోస్త్వితీరయేత్।
క్షత్రియస్యాపి యో బ్రూయాత్ప్రీయంతాం పితరస్త్వితి॥ 13-61-40 (83887) 
అపవర్గే తు వైశ్యస్య శ్రాద్ధకర్మణి భారత।
అక్షయ్యమభిధాతవ్యం స్వస్తి శూద్రస్య భారత॥ 13-61-41 (83888) 
పుణ్యాహవాచనం దైవం బ్రాహ్మణస్య విధీయతే।
ఏతదేవ నిరోంకారం క్షత్రియస్య విధీయతే॥ 13-61-42 (83889) 
వైశ్యస్య దైవే వక్తవ్యం ప్రీయంతాం దేవతా ఇతి।
`గోర్హిసాయాం చతుర్భాగం పూర్వం విప్రాతికేతినః॥ 13-61-43 (83890) 
వర్ణావరేషు భుంజానం క్రమాచ్ఛూద్రే చతుర్గుణం।
నాన్యత్ర బ్రాహ్మణో బ్రూయాత్పూర్వం విప్రేణ కేతితః॥ 13-61-44 (83891) 
అభోజనే చ దోషః స్యాద్వర్జయేచ్ఛూద్రకేతనం।
శూద్రాన్నరసపుష్టాంగో ద్విజో నోర్ధ్వాం గతిం లభేత్॥ 13-61-45 (83892) 
అశుచిర్నైవ చాశ్నీయాన్నాస్తికో మానవర్జితః।
న పూర్వం లంఘయేల్లోభాదేకవర్ణోఽపి పార్థివ॥ 13-61-46 (83893) 
విప్రాః స్మృతా భూమిదేవా ఉపకుర్వాణవర్జితాః।'
కర్మణామానుపూర్వ్యేణ విదిపూర్వం కృతం శృణు॥  13-61-47 (83894) 
జాతకర్మాదికాః సర్వాస్త్రిషు వర్ణేషు భారత।
బ్రహ్మక్షత్రే హి మంత్రోక్తా వైశ్యస్య చ యుధిష్ఠిర॥ 13-61-48 (83895) 
విప్రస్య రశనా మౌంజీ మౌర్వీ రాజన్యగామినీ।
బాల్వజీ హ్యేవ వైశ్యస్య ధర్మ ఏష యుధిష్ఠిర॥ 13-61-49 (83896) 
`పాలాశో ద్విజదండః స్యాదశ్వత్థః క్షత్రియస్య తు।
ఔదుంబరశ్చ వైశ్యస్య ధర్మ ఏష యుధిష్ఠిర॥'  13-61-50 (83897) 
దాతుః ప్రతిగ్రహీతుశ్చ ధర్మాధర్మావిమౌ శృణు।
బ్రాహ్మణస్యానృతేఽధర్మః ప్రోక్తః పాతకసంజ్ఞితః। 
చతుర్గుణః క్షత్రియస్య వైశ్యస్యాష్టగుణః స్మృతః॥  13-61-51 (83898) 
నాన్యత్ర బ్రాహ్మణోఽశ్నీయాత్పూర్వం విప్రేణ కేతితః।
[యవీయాన్పశుహింసాయాం తుల్యధర్మా భవేత్స హి॥ 13-61-52 (83899) 
తథా రాజన్యవైశ్యాభ్యాం యద్యశ్నీయాత్తు కేతితః।
యవీయాన్పశుహింసాయాం భాగార్ధం సమవాప్నుయాత్॥ 13-61-53 (83900) 
దైవం వాఽ************** పిత్ర్యం యోఽశ్నీయాద్బ్రాహ్మణాదిషు।]
అస్నాతో బ్రాహ్మణో రాజంస్తస్యాధర్మోఽనృతం స్మృతం॥  13-61-54 (83901) 
ఆశౌచో బ్రాహ్మణో రాజన్యోఽశ్నీయాద్బ్రాహ్మణాదిషు।
జ్ఞానపూర్వమథో లోభాత్తస్యాధర్మో గవానృతం॥ 13-61-55 (83902) 
అర్థేనాన్యేన యో లిప్సేత్కర్మార్థం చైవ భారత।
ఆమంత్రయతి రాజేంద్ర తస్యాధర్మోఽనృతం స్మృతం॥ 13-61-56 (83903) 
అవేదవ్రతచారిత్రాస్త్రిభిర్వర్ణైర్యుధిష్ఠిర।
మంత్రవత్పరివిష్యంతే తస్యాధర్మో గవానృతం॥ ॥ 13-61-57 (83904) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకషష్టితమోఽధ్యాయః॥ 61 ॥

Mahabharata - Anushaasana Parva - Chapter Footnotes

7-61-1 కాలాదౌ విహితం విశేషమితి శేషః॥ 7-61-3 ఉపపత్తిభిః ఆదరాదిభిర్యుక్తః సన్॥ 7-61-4 కలిపూర్వం చేతి ఝ. పాఠః॥ 7-61-6 క్షుతం క్షుతేన దూషితం॥ 7-61-7 నిరోంకారేణ అననుజ్ఞాతేన శూద్రేణ వా॥ 7-61-8 పరిభుక్తం దేవాతిథిపితృబాలకాదీన్వర్జయిత్వా భుక్తం స్వేన్నైవ॥ 7-61-10 ఆజ్యాహుతిం పాత్రాభిఘారణం వినా॥ 7-61-11 విసర్గస్య బ్రాహ్మణే దానస్య పాత్రభూతే॥ 7-61-12 పతితాః మహాపాతకేన జాతిబహిర్భూతాః। కేతనం నిమంత్రణం॥ 7-61-13 శ్విత్రీ శ్వేతకుష్ఠీ। కుష్ఠీ మండలకుష్ఠీ। యక్ష్మహతో మహారోగీ। అపస్మారీ గ్రహగ్రస్తః॥ 7-61-14 దేవలకా దేవార్చనవృత్తిజీవినః। 7-61-15 ప్లవకాః క్రీడాపరాః। కథకా వృథాలాపినః। యోధకా మల్లాః॥ 7-61-16 వృషలానాం శూద్రాణాం హోతారో యాజకాః॥ 7-61-17 అనుయోక్తా భృతకాధ్యాపకః। అనుయుక్తో భృతకాధ్యేతా॥ 7-61-18 వర్ణావరపరిగ్రహః శూద్రాపతిః॥ 7-61-20 గణపూర్వా గ్రామణ్యః। పుత్రికాపూర్వపుత్రాః। అస్యాముత్పన్నః పుత్రో మదీయ ఇతి నియమేన యా దీయతే తస్యాం చ యో జాతః స పుత్రికాపూర్వపుత్రః॥ 7-61-21 ఋణకర్తా వృద్ధ్యార్థం ధనప్రయోక్తా॥ 7-61-22 స్త్రీపూర్వాః స్త్రీజితాః స్త్రీపణ్యోపజీవినో వా। కాండపృష్ఠో వేశ్యాపతిః। అజపాః సంధ్యావందనహీనాః॥ 7-61-23 అనుగ్రహం నిషిద్ధానామపి కేనచిద్గుణేనాభ్యనుజ్ఞానం॥ 7-61-25 వణిజం వణిగ్వృత్తిం॥ 7-61-28 ఉదిత ఆఢ్యః। అస్తమితో దరిద్రః పూర్వం ఆఢ్యః సద్యో దరిద్రః॥ 7-61-29 అకల్కకోఽదాంభికః అపాపో వా। అతర్కోఽహైతుకః సంసర్గే సంగత్యర్హే గృహే జ్ఞాతే భైక్ష్యవృత్తిః॥ 7-61-30 కితవో ధూర్తః॥ 7-61-31 సర్వం దేవతాదికం అతిథిరేవ యస్య స సర్వాతిథిః॥ 7-61-32 బ్రహ్మ వేదః। క్లైబ్యాత్ దీనభాషణేన మిధ్యాశపథాదినా వా॥ 7-61-33 అపవర్గే శ్రాద్ధసమాప్తౌ యుక్తం అస్తుస్వధేత్యాదివచనం గవానృతం అనృతగోశపథస్య పాపం॥ 7-61-34 సోమక్షయో దర్శః। ఆరణ్యం మృగాదిమాంసం చ యదా ప్రాప్తం తదైవ శ్రాద్ధస్య కాలః॥ 7-61-40 స్వధా వై ముదితా భవేదితి ఝ.పాఠః। స్వధోచ్యతామితి ప్రదాత్రా ఉక్తే అస్తుస్వధేతి బ్రాహ్మణో వదేత్। ఏవముత్తరత్ర ముదితా ప్రీతికరీ పితౄణామిత్యర్థాత్॥ 7-61-42 పుణ్యాహం భవంతో బ్రువంత్వితి యజమానేన ప్రోక్తే ఓం పుణ్యాహమస్త్వితి బ్రాహ్మణా బ్రూయుః। దైవం సోంకారం॥ 7-61-43 దైవే ఓంకారస్థానే ప్రీయంతాం దేవతాః పుణ్యాహమస్త్వితి ప్రతివదేదిత్యర్థః॥ 7-61-49 రశనా భేఖలా। మౌంజీ ముంజమయీ। మౌర్వీ ధనుర్జ్యా। బాల్బజీ బల్బజస్తృణవిసేషస్తన్మయీ॥ 7-61-51 ధర్మో దాతుః। అధర్మః ప్రతిగ్రహీతుః॥ 7-61-53 బ్రాహ్మణేన కేతితః సన్ యది యవీయాన్ భవేత్తర్హి వృథా పశుహింసాయాః పూర్ణం పాపం ప్రాప్నుయాత్। క్షత్రియాదినా కేతితః సన్ యది యవీయాన్స్యాత్తర్హి వృథాపశుహింసాయా అర్ధం పాపం ప్రాప్నుయాటితి శ్లోకద్వయార్థః॥ 7-61-55 ఆశౌచః జననమరణాశౌచవాన్॥ 7-61-56 అర్థేన ప్రయోజనేన తీర్థయాత్రావ్యపదేశేన జీవికాద్యర్థీ యో ధనం లిప్తేత్ యో వా కర్మార్థం మే భిక్షాం దేహీత్యామంత్రయతి దాతారమమిముఖీకరోతి తస్యాపి అనృతం గవానృతమేవ స్మృతం॥ 7-61-57 వేదవ్రతం చారిత్రం చ యేషాం నాస్తి తే। యేన మంత్రవత్ మంత్రయుక్తం యథా స్యాత్తథా శ్రాద్ధే పరివిష్యంతే తస్య॥





అనుశాసనపర్వ - అధ్యాయ 062

॥ శ్రీః ॥

13.62. అధ్యాయః 062 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి దానాదిషు పాత్రలక్షణానాం స్వర్గనరకప్రాపకపుణ్యపాపానాం చ ప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-62-1x"
name="anuzAsana-13-62-1x">యుధిష్ఠిర ఉవాచ।

పిత్ర్యం వాఽప్యథవా దైవం దీయతే యత్పితామహ।
ఏతదిచ్ఛాంయహం జ్ఞాతుం దత్తం కేషు మహాఫలం॥ 13-62-1 (83905) 
భీష్మ ఉవాచ। 13-62-2x (6987) 
యేషాం దారాః ప్రతీక్షంతే సువృష్టిమివ కర్షకాః।
ఉచ్ఛేషపరిశేషం హి తాన్భోజయ యుధిష్ఠిర॥ 13-62-2 (83906) 
చారిత్రనిరతా రాజన్యే కృశాః కృశవృత్తయః॥
అర్థినశ్చోపగచ్ఛంతి తేషు దత్తం మహాఫలం॥ 13-62-3 (83907) 
తద్భక్తాస్తద్గృహా రాజంస్తద్బలాస్తదపాశ్రయాః।
అర్థినశ్చ భవంత్యర్థే తేషు దత్తం మహాఫలం॥ 13-62-4 (83908) 
తస్కరేభ్యః పరేభ్యో వా హృతస్వా భయదుఃఖితాః।
అర్థినో భోక్తుమిచ్ఛంతి తేషు దత్తం మహాఫలం॥ 13-62-5 (83909) 
అకల్కకస్య విప్రస్య రౌక్ష్యాత్కరకృతాత్మనః।
వటవో యస్య భిక్షంతి తేభ్యో దత్తం మహాఫలం॥ 13-62-6 (83910) 
హృతస్వా హృతదారాశ్చ యే విప్రా దేశసంప్లవే।
అర్థార్థమభిగచ్ఛంతి తేభ్యో దత్తం మహాఫలం॥ 13-62-7 (83911) 
వ్రతోనో నియమస్థాశ్చ యే విప్రాః శ్రుతసంమతాః।
తస్మపాప్త్యర్థమిచ్ఛంతి తేభ్యో దత్తం మహాఫలం॥ 13-62-8 (83912) 
అత్యుత్క్రాంతాశ్చ ధర్మేషు పాషండస్రమయేషు చ।
కృశప్రాణాః కృశఘనాస్తేభ్యో దత్తం మహాఫలం॥ 13-62-9 (83913) 
కృతసర్వస్వహరణా నిర్దోషాః ప్రభవిష్ణుభిః।
స్పృహయంతి చ భుక్త్వాఽన్నం తేషుదత్తం మహాఫలం॥ 13-62-10 (83914) 
తపస్వినస్తపోనిష్ఠాస్తేషాం భైక్షచరాశ్చ యే।
అర్థినః కించిదిచ్ఛంతి తేషు దత్తం మహాఫలం॥ 13-62-11 (83915) 
మహాఫలవిధిర్దానే శ్రుతస్తే భరతర్షభ।
నిరయం యేన గచ్ఛంతి స్వర్గం చైవ హి తత్ఛృణు॥ 13-62-12 (83916) 
`వ్రతానాం పారణార్థాయ గుర్వర్థే యజ్ఞదక్షిణాం।
నిర్వేశార్థం చ విద్వాంసస్తేషాం దత్తం మహాఫలం॥ 13-62-13 (83917) 
పిత్రోశ్చ రక్షణార్థాయ పుత్రదారార్థమేవ వా।
మహావ్యాధివిమోక్షార్థం తేషు దత్తం మహాఫలం॥ 13-62-14 (83918) 
బాలాః స్త్రియశ్చ వాంఛంతి సుభక్తం చాప్యసాధనాః।
స్వర్గమాయాంతి దత్త్వైషాం నిరయాన్నోపయాంతి తే॥'॥ 13-62-15 (83919) 
గుర్వర్థమభయార్థం వా వర్జయిత్వా యుధిష్ఠిర।
యేఽనృతం కథయంతి స్మ తే వా నిరయగామినః॥ 13-62-16 (83920) 
పరదారాభిహర్తారః పరదారాభిమర్శినః।
పరదారప్రయోక్తాస్తే వై నిరయగామినః॥ 13-62-17 (83921) 
యే పరస్వాపహర్తారః పరస్వానాం చ నాశకాః।
సూచకాశ్చ పరేషాం యే తే వా నిరయగామినః॥ 13-62-18 (83922) 
ప్రపాణాం చ సభానాం చ సంక్రమాణాం చ భారత।
అగారాణాం చ భేత్తారో నరా నిరయగామినః॥ 13-62-19 (83923) 
అనాథాం ప్రమదాం బాలాం వృద్ధాం భీతాం తపస్వినీం।
వంచయంతి నరా యే చ తే వై నిరయగామినః॥ 13-62-20 (83924) 
వృత్తిచ్ఛేదం గృహచ్ఛేదం దారచ్ఛేదం చ భారత।
మిత్రచ్ఛేదం తథాఽఽశాయాస్తే వై నిరయగామినః॥ 13-62-21 (83925) 
సూచకాః సేతుభేత్తారః పరవృత్త్యుపజీవకాః।
అకృతజ్ఞాశ్చ మిత్రాణాం తే వై నిరయగామినః॥ 13-62-22 (83926) 
పాషండా దూషకాశ్చైవ సమయానాం చ దూషకాః।
యే ప్రత్యవసితాశ్చైవ తే వై నిరయగామినః॥ 13-62-23 (83927) 
విషమవ్యవహారాశ్చ విషమాశ్చైవ వృద్ధిషు।
లాభేషు విషమాశ్చైవ తే వై నిరయగామినః॥ 13-62-24 (83928) 
దూతసంవ్యవహారాశ్చ నిష్పరీక్షాశ్చ మానవాః।
ప్రాణిహింసాప్రవృత్తాశ్చి తే వై నిరయగామినః॥ 13-62-25 (83929) 
కృతాశం కృతనిర్దేశం కృతభక్తం కృతశ్రమం।
భేదైర్యే వ్యపకర్షంతి తే వై నిరయగామినః॥ 13-62-26 (83930) 
పర్యశ్నంతి చ యే దారానగ్నిభృత్యాతిథీంస్తథా।
ఉత్సన్నపితృదేవేజ్యాస్తే వై నిరయగామినః॥ 13-62-27 (83931) 
వేదవిక్రయిణశ్చైవ వేదానాం చైవ దూషకాః।
వేదానాం లేఖకాశ్చైవ తే వై నిరయగామినః॥ 13-62-28 (83932) 
చాతురాశ్రంయబాహ్యాశ్చ శ్రుతిబాహ్యాశ్చ యే నరాః।
వికర్మభిశ్చ జీవంతి తే వై నిరయగామినః॥ 13-62-29 (83933) 
కేశవిక్రయికా రాజన్విషవిక్రయికాశ్చ యే।
క్షీరవిక్రయికాశ్చైవ తే వై నిరయగామినః॥ 13-62-30 (83934) 
బ్రాహ్మణానాం గవాం చైవ కన్యానాం చ యుధిష్ఠిర।
యేఽంతరాయాంతి కార్యేషు తే వై నిరయగామినః॥ 13-62-31 (83935) 
శస్త్రవిక్రయికాశ్చైవ కర్తారశ్చ యుధిష్ఠిర।
శల్యానాం ధనుషాం చైవ తే వై నిరయగామినః॥ 13-62-32 (83936) 
శిలాభిః శంకుభిర్వాఽపి శ్వర్భ్రైర్వా భరతర్షభ।
యే మార్గమనురుంధంతి తే వై నిరయగామినః॥ 13-62-33 (83937) 
ఉపాధ్యాయాంశ్చ భృత్యాంశ్చ భక్తాంశ్చ భరతర్షభ।
యే త్యజంత్యవికారాంస్త్రీంస్తే వై నిరయగామినః॥ 13-62-34 (83938) 
అప్రాప్తదమకాశ్చైవ నాసానాం వేధకాశ్చ యే।
బంధకాశ్చ పశూనాం యే తే వై నిరయగామినః॥ 13-62-35 (83939) 
అగోప్తారశ్చ రాజానో బలిషడ్భాగతస్కరాః।
సమర్థాశ్చాప్యదాతారస్తే వై నిరయగామినః॥ 13-62-36 (83940) 
క్షాంతాందాంతాంస్తథా ప్రాజ్ఞాందీర్ఘకాలం సహోషితాన్।
త్యజంతి కృతకృత్యా యే తే వై నిరయగామినః॥ 13-62-37 (83941) 
బాలానామథ వృద్ధానాం దాసానాం చైవ యే నరాః।
అదత్త్వా భక్షయంత్యగ్రే తే వై నిరయగామినః॥ 13-62-38 (83942) 
ఏతే పూర్వం వినిర్దిష్టాః ప్రోక్తా నిరయగామినః।
భాగినః స్వర్గలోకస్య వక్ష్యామి భరతర్షభ॥ 13-62-39 (83943) 
సర్వేష్వేవ తు కార్యేషు దైవపూర్వేషు భారత।
హంతి పుత్రాన్పశూన్కృత్స్నాన్బ్రాహ్మణాతిక్రమః కృతః॥ 13-62-40 (83944) 
దానేన తపసా చైవ సత్యేన చ యుధిష్ఠిర।
యే ధర్మమనువర్తంతే తే నరాః స్వర్గగామినః॥ 13-62-41 (83945) 
శుశ్రూషాభిస్తపోభిశ్చ విద్యామాదాయ భారత।
యే ప్రతిగ్రహనిఃస్నేహాస్తే నరాః స్వర్గగామినః॥ 13-62-42 (83946) 
భయాత్పాషాత్తథా బాధాద్దారిద్ర్యాద్వ్యాధిధర్షణాత్।
తత్కృతే ధనమీప్సంతే తే నరాః స్వర్గగామినః॥ 13-62-43 (83947) 
క్షమావంతశ్చ ధీరాశ్చ ధర్మకార్యేషు చోత్థితాః।
మంగలాచారసంపన్నాః పురుషాః స్వర్గగామినః॥ 13-62-44 (83948) 
నివృత్తా మధుమాంసేభ్యః పరదారేభ్య ఏవ చ।
నివృత్తాశ్చైవ మద్యేభ్యస్తే నరాః స్వర్గగామినః॥ 13-62-45 (83949) 
ఆశ్రమాణాం చ కర్తారః కులానాం చైవ భారత।
దేశానాం నగరాణాం చ తే నరాః స్వర్గగామినః॥ 13-62-46 (83950) 
వస్త్రాభరణదాతారో భక్ష్యపానాన్నదాస్తథా।
కుటుంబానాం చ భర్తారః పురుషాః స్వర్గగామినః॥ 13-62-47 (83951) 
సర్వహింసానివృత్తాశ్చ నరాః సర్వసహాశ్చ యే।
సర్వస్యాశ్రయభూతాశ్చ తే నరాః స్వర్గగామినః॥ 13-62-48 (83952) 
మాతరం పితరం చైవ శుశ్రుషంతి జితేంద్రియాః।
భ్రాతౄణాం చైవ సస్నేహాస్తే నరాః స్వర్గగామినః॥ 13-62-49 (83953) 
ఆఢ్యాశ్చ బలవంతశ్చ యౌవనస్థాశ్చ భారత।
యే వై జితేంద్రియా ధీరాస్తే నరాః స్వర్గగామినః॥ 13-62-50 (83954) 
అపరాధిషు సస్నేహా మృదవో మృదువత్సలాః।
ఆరాధనసుఖాశ్చాపి పురుషాః స్వర్గగామినః॥ 13-62-51 (83955) 
సహస్రపరివేష్టారస్తథైవ చ సహస్రదాః।
త్రాతారశ్చ సహస్రాణాం తే నరాః స్వర్గగామినః॥ 13-62-52 (83956) 
సువర్ణస్య చ దాతారో గవాం చ భరతర్షభ।
యానానాం వాహనానాం చ తే నరాః స్వర్గగామినః॥ 13-62-53 (83957) 
వైవాహికానాం ద్రవ్యాణాం ప్రేష్యాణాం చ యుధిష్ఠిర।
దాతారో వాససాం చైవ తే నరాః స్వర్గగామినః॥ 13-62-54 (83958) 
విహారావసథోద్యానకూపారామసభాప్రపా।
వప్రాణాం చైవ కర్తారస్తే నరాః స్వర్గగామినః॥ 13-62-55 (83959) 
నివేశనానాం క్షేత్రాణాం వసతీనాం చ భారత।
దాతారః ప్రార్థితానాం చ తే నరాః స్వర్గగామినః॥ 13-62-56 (83960) 
రసానాం చాథ బీజానాం ధాన్యానాం చ యుధిష్ఠిర।
స్వయముత్పాద్య దాతారః పురుషాః స్వర్గగామినః॥ 13-62-57 (83961) 
యస్మింస్తస్మిన్కులే జాతా బహుపుత్రాః శతాయుషః।
సానుక్రోశా జితక్రోధాః పురుషాః స్వర్గగామినః॥ 13-62-58 (83962) 
ఏతదుక్తమముత్రార్థం దైవం పిత్ర్యం చ భారత।
దానధర్మం చ దానస్య యత్పూర్వమృషితిః కృతం॥ ॥ 13-62-59 (83963) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విషష్టితమోఽధ్యాయః॥ 62 ॥

Mahabharata - Anushaasana Parva - Chapter Footnotes

7-62-2 భోజనపాత్రేఽవశిష్టముచ్ఛేషః తేన సహితం పరిశేషం స్థాల్యామవశిష్టం ప్రతీక్షంతే। యేషాం పాకపర్యాప్తమేవ ధాన్యాదికమస్తి న కుసూలాదౌ తాన్ భోజయ॥ 7-62-4 తద్భక్తాః చారిత్రమేవ భక్తోఽన్నం తద్వజ్జీవనం యేషాం తే। తద్గృహాః తదేవ గృహే స్త్ర్యాదౌ యేషాం తే అర్థే ప్రయోజనే సత్యేవార్థినో భవంతి న సంగ్రహార్థం॥ 7-62-6 రౌక్ష్యాత్ దారిద్ర్యాత్। కరే కృతః ఆత్మేవాత్మా జీవనమన్నం। హస్తే గృహీతాన్నస్య వటవః క్షుధార్తాః మహ్య దేహి మహ్యం దేవీతి యాచంతే తేభ్యోఽతిదరిద్రేభ్యః॥ 7-62-9 పాషండానాం సమయో మర్యాదా యేషు ధర్మేషు తత్ర అత్యుత్క్రాంతాః అత్యంతం తతో దూరే స్థితాః॥ 7-62-10 భువత్వాన్నమేవ స్పృహయంతి న స్వాదు। అతఏవ న చతుర్థీ॥ 7-62-16 అసయార్థం, భయనివృత్తిరూపం ప్రయోజనం॥ 7-62-17 అభిమర్శితో జారాః। ప్రయోక్తారః హర్త్రభిమర్శినోర్దూతాః॥ 7-62-18 పరేషాం దోషస్యేతి శేషః॥ 7-62-21 ఆశాయాశ్ఛేదమిత్యేకదేశానుషంగః। కుర్వంతీతి శేషః॥ 7-62-22 సూచకాః రాజగామిపైశున్యవాదినః। సేతుః ఆర్యమర్యాదా॥ 7-62-23 పాషండాః వేదవిరోధినః శాక్యాదయః దూషకాః సతాం నిందకాః। సమయానాం ధర్మసంకేతానాం। ప్రత్యవసితాః ఆరూఢపతితాః॥ 7-62-26 కృతాశం దాసమర్థిన వా। కృతనిర్దేశం నిర్దేశః తుభ్యమిదం దాస్యామీతి ప్రతిజ్ఞా సా కృతాయస్మై తం। భక్తం వేతనం। వ్యపకర్షంతి షత్యుః సకాశాద్దూరీకుర్వంతి॥ 7-62-27 పర్యశ్నంతి। పరిత్యజ్యాశ్నంతి॥ 7-62-29 వికర్మభఇః స్వస్య నిషిద్ధైః కర్మభిః॥ 7-62-30 కేశాశ్చామరకంబలాదయః॥ 7-62-32 కర్తారః శస్త్రశల్యాదీనాం॥ 7-62-35 అప్రాప్తానామదాంతానాం పశూనాం। అండమర్దనేన బలవీర్యయోర్నాశకా అప్రాప్తదమకాః॥ 7-62-40 యే బ్రాహ్మణాతిక్రమం న కుర్వంతి తే స్వర్గాగామిన ఇత్యర్థః॥ 7-62-43 కర్తారః పాలనకర్తారః॥ 7-62-51 ఆరాధనేని ఇతరాన్ సుఖయనతి తే తథా॥ 7-62-57 దానస్య ప్రత్యర్పణస్య। దానం చ తద్ధర్మ యేతి శోధకో ధర్మః దైష్ శోధన ఇతి ధాతుః అముత్రార్థం పరలోకఫలం॥





అనుశాసనపర్వ - అధ్యాయ 063

॥ శ్రీః ॥

13.63. అధ్యాయః 063 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి హింసాభావేపి బ్రహ్మహత్యాప్రాప్తిప్రతిపాదకవ్యాసవచనానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-63-1x"
name="anuzAsana-13-63-1x">యుధిష్ఠిర ఉవాచ।

ఇదం మే తత్త్వతో రాజన్వక్తుమర్హసి భారత।
అహింసయిత్వాఽపి కథం బ్రహ్మహత్యా విధీయతే॥ 13-63-1 (83964) 
భీష్మ ఉవాచ। 13-63-2x (6988) 
వ్యాసమామంత్ర్య రాజేంద్ర పురా యత్పృష్టవానహం।
తత్తేఽహం సంప్రవక్ష్యామి తదిహైకమనాః శృణు॥ 13-63-2 (83965) 
చతుర్థస్త్వం వసిష్ఠస్య తత్త్వమాఖ్యాహి మే మునే।
అహింసయిత్వా కేనేహ బ్రహ్మహత్యా విధీయతే॥ 13-63-3 (83966) 
ఇతి పృష్టో మయా రాజన్పరాశరశరీరజః।
అబ్రవీన్నిపుణో ధర్మే నిఃసంశయమనుత్తమం॥ 13-63-4 (83967) 
బ్రాహ్మణం స్వయమాహూయ భిక్షార్థే కృశవృత్తినం।
బ్రూయాన్నాస్తీతి యః పశ్చాత్తం విద్యాద్బ్రహ్మఘాతినం॥ 13-63-5 (83968) 
మధ్యస్థస్యేహ విప్రస్య యోఽనూచానస్య భారత।
వృత్తిం హరతి దుర్బుద్ధిస్తం విద్యాద్బ్రహ్మఘాతినం॥ 13-63-6 (83969) 
గోకులస్య తృషార్తస్య జలార్థమభిధావతః।
ఉత్పాదయతి యో విఘ్నం తం విద్యా** హ్మఘాతినం॥ 13-63-7 (83970) 
యః ప్రవృత్తాం శ్రుతిం సంయకూ శాస్త్ర వా మునిభిః కృతం।
దూషయత్యనభిజ్ఞాయ తం విద్యాద్బ్రహ్మఘాతినం॥ 13-63-8 (83971) 
ఆత్మజాం రూపసంపన్నాం మహతీం సదృశే వరే।
న ప్రయచ్ఛతి యః కన్యాం తం విద్యాద్బ్రహ్మధాతినం॥ 13-63-9 (83972) 
అధర్మనిరతో మూఢో మిథ్యా యో వై ద్విజాతిషు।
దద్యాన్మర్మాతిగం శోకం తం విద్యాద్బ్రహ్మఘాతినం॥ 13-63-10 (83973) 
చక్షుషా విప్రహీణస్య పంగులస్య జడస్య వా।
హరేత యో వై సర్వస్వం తం విద్యా *** ఘాతినం॥ 13-63-11 (83974) 
ఆశ్రమే వా వనే వాఽపి గ్రామే వా యది వా పురే।
అగ్నిం సముత్సృజేన్మోహాత్తం విద్యాద్బ్రహ్మఘాతినం॥ ॥ 13-63-12 (83975) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిషష్టితమోఽధ్యాయః॥ 63 ॥





అనుశాసనపర్వ - అధ్యాయ 064

॥ శ్రీః ॥

13.64. అధ్యాయః 064 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి నద్యాదితీర్థానాం తత్తన్నామవిశేషనిర్దేశేన తత్సేవనఫలప్రతిపాదకగౌతమాంగిరఃసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-64-1x"
name="anuzAsana-13-64-1x">యుధిష్ఠిర ఉవాచ।

తీర్థానాం దర్శనం శ్రేయః స్నానం చ భరతర్షభ।
శ్రవణం చ మహాప్రాజ్ఞ శ్రోతుమిచ్ఛామి తత్త్వతః।  13-64-1 (83976) 
పృథివ్యాం యాని తీర్థాని పుణ్యాని భరతర్షభ।
వక్తుమర్హసి మే తాని శ్రోతాఽస్మి నియతం ప్రభో॥ 13-64-2 (83977) 
భీష్మ ఉవాచ। 13-64-3x (6989) 
ఇమమంగిరసా ప్రోక్తం తీర్థవంశం మహాద్యుతే।
శ్రోతుమర్హసి భద్రం తే ప్రాప్స్యసే ధర్మముత్తమం॥ 13-64-3 (83978) 
తపోవనగతం విప్రమభిగంయ మహామునిం।
పప్రచ్ఛాంగిరసం ధీరం గౌతమః సంశితవ్రతః।  13-64-4 (83979) 
అస్తి మే భగవన్కశ్చిత్తీర్థేభ్యో ధర్మసంశయః।
తత్సర్వం శ్రోతుమిచ్ఛామి తన్మే శంస మహామునే॥ 13-64-5 (83980) 
ఉపస్పృశ్య ఫలం కిం స్యాత్తేషు తీర్థేషు వై మునే।
ప్రేత్యభావే మహాప్రాజ్ఞ తద్యథాఽస్తి తథా వద॥ 13-64-6 (83981) 
అంగిరా ఉవాచ। 13-64-7x (6990) 
సప్తాహం చంద్రభాగాం వై వితస్తామూర్మిమాలినీం।
విగాహ్య వై నిరాహారో నిర్మలో మునివద్భవేత్॥ 13-64-7 (83982) 
కాశ్మీరమండలే నద్యో యాః పతంతి మహాస్వనం।
తా నదీః సింధుమాసాద్య శీలవాన్స్వర్గమాప్నుయాత్॥ 13-64-8 (83983) 
పుష్కరం చ ప్రభాసం చ నైమిషం సాగరోదకం।
దేవికామింద్రమార్గం చ స్వర్ణబిందుం విగాహ్య చ॥ 13-64-9 (83984) 
విబోధ్యతే విమానస్థః సోఽప్సరోభిరభిష్టుతః।
హిరణ్యబిందుమాలక్ష్య ప్రయతశ్చాభివాద్య చ॥ 13-64-10 (83985) 
కుశేశయే చ దేవత్వం ధూయతే తస్య కిల్బిషం।
ఇంద్రతోయాం సమాసాద్య గంధమాదనసన్నిధౌ॥ 13-64-11 (83986) 
కరతోయాం కురుంగే చ త్రిరాత్రోపోషితో నరః।
అశ్వమేధమవాప్నోతి విగాహ్య ప్రయతః శుచిః॥ 13-64-12 (83987) 
గంగాద్వారే కుశావర్తే బిల్వకే నీలపర్వతే।
తథా కనఖలే స్నాత్వా ధూతపాప్మా దివం వ్రజేత్॥ 13-64-13 (83988) 
అపాం హ్రద ఉపస్పృశ్య వాజిమేధఫలం లభేత్।
బ్రహ్మచారీ జితక్రోధః సత్యసంధస్త్వహింసకః॥ 13-64-14 (83989) 
యత్ర భాగీరథీ గంగా వహతే దిశముత్తరం।
మహేశ్వరస్య త్రిస్థానే యో నరస్త్వభిషిచ్యతే॥ 13-64-15 (83990) 
ఏకమాసం నిరాహారః స పశ్యతి హి దేవతాః।
సప్తగంగే త్రిగంగే చ ఇంద్రమార్గే చ తర్పయన్॥ 13-64-16 (83991) 
అర్థాన్వై లభతే భోక్తుం యో నరో జాయతే పునః।
మహాశ్రమ ఉపస్పృశ్య యోఽగ్నిహోత్రపరః శుచిః॥ 13-64-17 (83992) 
ఏకమాసం నిరాహారః సిద్ధిం మాసేన స వ్రజేత్।
మహాహ్రద ఉపస్పృశ్య భృగుతుంగే త్వలోలుపః॥ 13-64-18 (83993) 
త్రిరాత్రోపోషితో భూత్వా ముచ్యతే బ్రహ్మహత్యయా।
కన్యాకూప ఉపస్పృశ్య బలాకాయాం కృతోదకః॥ 13-64-19 (83994) 
దేవేషు లభతే కీర్తిం యశసా చ విరాజతే॥  13-64-20 (83995) 
దేవికాయాముపస్పృశ్య తథా సుందరికాహ్రదే।
అశ్విన్యాం రూపవర్చస్కం ప్రేత్య వై లభతే నరః॥ 13-64-21 (83996) 
మహాగంగాముపస్పృశ్య కృత్తికాంగారకే తథా।
పక్షమేకం నిరాహారః స్వర్గమాప్నోతి నిర్మలః॥ 13-64-22 (83997) 
వైమానిక ఉపస్పృశ్య కింకిణీకాశ్రమే తథా।
నివాసేఽప్సరసాం దివ్యే కామచారీ మహీయతే॥ 13-64-23 (83998) 
కాలికాశ్రమమాసాద్య విపాశాయాం కృతోదకః।
బ్రహ్మచారీ జితక్రోధస్త్రిరాత్రం ముచ్యతే భవాత్॥ 13-64-24 (83999) 
ఆశ్రమే కృత్తికానాం తు స్నాత్వా యస్తర్పయేత్పితౄన్।
తోషయిత్వా మహాదేవం నిర్మలః స్వర్గమాప్నుయాత్॥ 13-64-25 (84000) 
మహాకూపముపస్పృశ్య త్రిరాత్రోపోషితః శుచిః।
త్రసానాం స్థావరాణాం చ ద్విపదానాం భయం త్యజేత్॥ 13-64-26 (84001) 
దేవదారువనే స్నాత్వా ధూతపాప్మా కృతోదకః।
దేవశబ్దమవాప్నోతి సప్తరాత్రోషితః శుచిః॥ 13-64-27 (84002) 
శరస్తంబే కుశస్తంబే ద్రోణశర్మపదే తథా।
అపాంప్రపతనాసేవీ సేవ్యతే సోప్సరోగణైః॥ 13-64-28 (84003) 
చిత్రకూటే జనస్థానే తథా మందాకినీజలే।
విగాహ్య వై నిరాహారో రాజలక్ష్ంయా నిషేవ్యతే॥ 13-64-29 (84004) 
శ్యామాయాస్త్వాశ్రమం గత్వా ఉషిత్వా చాభిషిచ్య చ।
ఏకపక్షం నిరాహారస్త్వంతర్ధానఫలం లభేత్॥ 13-64-30 (84005) 
కౌశికీం తు సమాసాద్య వాయుభక్షస్త్వలోలుపః।
ఏకవింశతిరాత్రేణ స్వర్గమారోహతే నరః॥ 13-64-31 (84006) 
మతంగవాప్యాం యః స్నాయాదేకరాత్రేణ సిధ్యతి।
విగాహతి హ్యనాలంబమంధకం వై సనాతనం॥ 13-64-32 (84007) 
నైమిషే స్వర్గతీర్థే చ ఉపస్పృశ్య జితేంద్రియః।
ఫలం పురుషమేధస్య లభేన్మాసం కృతోదకః॥ 13-64-33 (84008) 
గంగాహ్రద ఉపస్పృస్య తథా చైవోత్పలావనే।
అశ్వమేఘమవాప్నోతి తత్ర మాసం కృతోదకః॥ 13-64-34 (84009) 
గంగాయమునయోస్తీర్థే తథా కాలంజరే గిరౌ।
దశాశ్వమేధానాప్నోతి తత్ర మాసం కృతోదకః॥ 13-64-35 (84010) 
యష్టిహ్రద ఉపస్పృశ్య చాన్నదానాద్విశిష్యతే॥  13-64-36 (84011) 
దశతీర్థసహస్రాణి తిస్రః కోట్యస్తథాఽపరాః।
సమాగచ్ఛంతి మాఘ్యాం తు ప్రయాగే భరతర్షభ॥ 13-64-37 (84012) 
మాఘమాసం ప్రయాగే తు నియతః సంశితవ్రతః।
స్నాత్వా తు భరతశ్రేష్ఠ నిర్మలః స్వర్గమాప్నుయాత్॥ 13-64-38 (84013) 
మరుద్గణ ఉపస్పృశ్య పితౄణామాశ్రమే శుచిః।
వైవస్వతస్య తీర్థే చ తీర్థభూతో భవేన్నరః॥ 13-64-39 (84014) 
తథా బ్రహ్మసరో గత్వా భాగీరథ్యాం కృతోదకః।
ఏకమాసం నిరాహారః సోమలోకమవాప్నుయాత్॥ 13-64-40 (84015) 
ఉత్పాతకే నరః స్నాత్వా అష్టావక్రే కృతోదకః।
ద్వాదశాహం నిరాహారో నరమేధఫలం లభేత్॥ 13-64-41 (84016) 
అశ్మపృష్ఠే గయాయాం చ నిరవిందే చ పర్వతే।
తృతీయాం క్రౌంచపద్యాం చ బ్రహ్మహత్యాం విశుధ్యతే  13-64-42 (84017) 
కలవింక ఉపస్పృశ్య విద్యాచ్చ బహుశో జలం।
అగ్నేః పురే నరః స్నాత్వా అగ్నికన్యాపురే వసేత్॥ 13-64-43 (84018) 
కరవీరపురే స్నాత్వా విశాలాయాం కృతోదకః।
దేవహ్రద ఉపస్పృశ్య బ్రహ్మభూతో విరాజతే॥ 13-64-44 (84019) 
పునరావర్తనందాం చ మహానందాం చ సేవ్య వై।
నందనే సేవ్యతే దాంతస్త్వప్సరోభిరహింసకః॥ 13-64-45 (84020) 
ఉర్వశీం కృత్తికాయోగే గత్వా చైవ సమాహితః।
లౌహిత్యే విధివత్స్నాత్వా పుండరీకఫలం లభేత్॥ 13-64-46 (84021) 
రామహ్రద ఉపస్పృశ్య విపాశాయాం కృతోదకః।
ద్వాదశాహం నిరాహారః కల్మషాద్విప్రముచ్యతే॥ 13-64-47 (84022) 
మహాహ్రద ఉపస్పృశ్య శుద్ధేన మనసా నరః।
ఏకమాసం నిరాహారో జమదగ్నిగతిం లభేత్॥ 13-64-48 (84023) 
వింధ్యే సంతాప్య చాత్మానం సత్యసంధస్త్వహింసకః।
వినయాత్తప ఆస్థాయ మాసేనైకేన సిధ్యతి॥ 13-64-49 (84024) 
`ముండే బ్రహ్మగవా చైవ నిరిచిం దేవపర్వతం।
దేవహ్రదముపస్పృశ్య బ్రహ్మభూతో విరాజతే। 
కుమారపదమాస్థాయ మాసేనైకేన శుధ్యతి॥'  13-64-50 (84025) 
నర్మదాయాముపస్పృశ్య తతా శూర్పారకోదకే।
ఏకపక్షం నిరాహారో రాజపుత్రో విధీయతే॥ 13-64-51 (84026) 
జంబూమార్గే త్రిభిర్మాసైః సంయతః సుసమాహితః।
అహోరాత్రేణ చైకేన సిద్ధిం సమధిగచ్ఛతి॥ 13-64-52 (84027) 
కోకాముఖే విగాహ్యాథ గత్వా చాంజలికాశ్రమం।
శాకభక్షశ్చీరవాసాః కుమారీర్విందతే దశ॥ 13-64-53 (84028) 
వైవస్వతస్య సదనం న స గచ్ఛేత్కదాచన।
యస్య కన్యాహ్రద వాసో దేవలోకం స గచ్ఛతి॥ 13-64-54 (84029) 
ప్రభాసే త్వేకరాత్రేణ అమావాస్యాం మమాహితః।
సిద్ధ్యతే తు మహాబాహో యో నరో జాయతేఽమరః॥ 13-64-55 (84030) 
ఉజ్జానక ఉపస్పృస్య ఆర్ష్టిషేణస్య చాశ్రమే।
పింగాయాశ్చాశ్రమే స్నాత్వా సర్వపాపైః ప్రముచ్యతే॥ 13-64-56 (84031) 
కుల్యాయాం సముపస్పృశ్య జప్త్వా చైవాఘమర్షణం।
అశ్వమేధమవాప్నోతి త్రిరాత్రోపోషితో నరః॥ 13-64-57 (84032) 
పిండారక ఉపస్పృశ్య ఏకరాత్రోషితో నరః।
అగ్నిష్టోమమవాప్నోతి ప్రభాతాం శర్వరీం శుచిః॥ 13-64-58 (84033) 
తథా బ్రహ్మసరో గత్వా ధర్మారణ్యోపశోభితం।
పుండరీకమవాప్నోతి ఉపస్పృశ్య నరః శుచిః॥ 13-64-59 (84034) 
మైనాకే పర్వతే స్నాత్వా తథా సంధ్యాముపాస్య చ।
కామం జిత్వా చ వై మాసం సర్వయజ్ఞఫలం లభేత్॥ 13-64-60 (84035) 
కాలోదకం నందికుండం తథా చోత్తరమానసం।
అభ్యేత్య యోజనశతాద్భూణహా విప్రముచ్యతే॥ 13-64-61 (84036) 
నందీశ్వరస్య మూర్తి తు దృష్ట్వా ముచ్యేత కిల్బిషైః।
స్వర్గమార్గే నరః స్నాత్వా బ్రహ్మలోకం స గచ్ఛతి॥ 13-64-62 (84037) 
విఖ్యాతో హిమవాన్పుణ్యః శంకరశ్వశురో గిరిః।
ఆకరః సర్వరత్నానాం సిద్ధచారణసేవితః॥ 13-64-63 (84038) 
`దర్శనాద్గమనాత్పూతో భవేదనశనాదపి।'
శరీరముత్సృజేత్తత్ర విధిపూర్వమనాశకే॥  13-64-64 (84039) 
అధ్రువం జీవితం జ్ఞాత్వా యో వై వేదాంతగో ద్విజః।
అభ్యర్చ్య దేవతాస్తత్ర నమస్కృత్య మునీంస్తథా।  13-64-65 (84040) 
తతః క్రోధం చ లోభం చ యో జిత్వా తీర్థమావసేత్।
న తేన కించిన్న ప్రాప్తం తీర్థాభిగమనాద్భవేత్॥ 13-64-66 (84041) 
యాన్యగంయాని తీర్థాని దుర్గాణి విషమాణి చ।
మనసా తాని గంయాని సర్వతీర్థసమీక్షయా॥ 13-64-67 (84042) 
ఇదం మేధ్యమిదం పుణ్యమిదం స్వర్గ్యమనుత్తమం।
ఇదం రహస్యం వేదానామాప్లావ్యం పావనం తథా॥ 13-64-68 (84043) 
ఇదం దద్యాద్ద్విజాతీనాం సాధోరాత్మహితస్య చ।
సుహృదాం చ జపేత్కర్ణే శిష్యస్యానుగతస్య చ।  13-64-69 (84044) 
దత్తవాన్గౌతమస్యైతదంగిరా వై మహాతపాః।
అంగిరాః సమనుజ్ఞాతః కాశ్యపేన చ ధీమతా॥ 13-64-70 (84045) 
మహర్షీణామిదం జప్యం పావనానాం తథోత్తమం।
జపంశ్చాభ్యుత్థితః శశ్వన్నిర్మలః స్వర్గమాప్నుయాత్॥ 13-64-71 (84046) 
ఇదం యశ్చాపి శృణుయాద్రహస్యం త్వంగిరోమతం।
ఉత్తమే చ కులే జన్మ లభేంజాతీశ్చ సంస్మరేత్॥ ॥ 13-64-72 (84047) 
 
ఇతి శ్రీమన్మహాభారతే అనుసాసనపర్వణి దానధర్మపర్వణి చతుఃషష్టితమోఽధ్యాయః॥ 64 ॥

Mahabharata - Anushaasana Parva - Chapter Footnotes

7-64-3 తీర్థవంశం తీర్థసంఘం॥ 7-64-5 తీర్థేభ్యః తీర్థాన్యుద్దిశ్య॥ 7-64-6 ప్రేత్యభావే జన్మాంతరే॥ 7-64-7 మునివద్భవేత్ మునీనాం గతిం లభేతేత్యర్థః॥ 7-64-8 సింధుం సముద్రం పతంతీత్యన్వయః॥ 7-64-9 స్వర్గబిందుం విగాహ్యేతి థ.ధ. పాఠః॥ 7-64-21 రూపవర్చసోః సమాహారః రూపవర్చస్కం। వర్చస్తేజః॥ 7-64-26 త్రసానాం జంగమానాం॥ 7-64-30 అంతర్ధానఫలం గంధర్వాదిభోగం॥ 7-64-35 కాలాంజనే గిరావితి థ.ధ.పాఠః॥ 7-64-37 సమాగచ్ఛంత్యగావాస్యామితి థ.పాఠ॥ 7-64-43 ఉర్వశీం ఉర్వశీతీర్థం। కృత్తికాయోగే కార్తిక్యాం పౌర్ణమాస్యాం॥ 7-64-68 ఇదం తీర్థసేవనం। మేధ్యం యజ్ఞఫలప్రదం। పుణ్యం పాపఘ్నం॥ 7-64-70 సమనుజ్ఞాతః ప్రార్థితః। కాశ్యపేన ఏతద్విజ్ఞాతుకామేనేతి శేషః॥





అనుశాసనపర్వ - అధ్యాయ 065

॥ శ్రీః ॥

13.65. అధ్యాయః 065 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గంగామహిమప్రతిపాదకసిద్ధసిలవృత్తిసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-65-1x"
name="anuzAsana-13-65-1x">వైశంపాయన ఉవాచ।

బృహస్పతిసమం బుద్ధ్యా క్షమయా బ్రహ్మణః సమం।
పరాక్రమే శక్రసమమాదిత్యసమతేజసం॥ 13-65-1 (84048) 
గాంగేయమర్జునేనాజౌ నిహతం భూరితేజసం।
భ్రాతృభిః సహితోఽన్యైశ్చ పర్యపృచ్ఛద్యుధిష్ఠిరః॥ 13-65-2 (84049) 
శయానం వీరశయనే కాలాకాంక్షిణమచ్యుతం।
ఆజగ్ముర్భరతశ్రేష్ఠం ద్రష్టుకామా మహర్షయః॥ 13-65-3 (84050) 
అత్రిర్వసిష్ఠోఽథ భృగుః పులస్త్యః పులహః క్రతుః।
అంగిరా గౌతమోఽగస్త్యః సుమతిః సుయతాత్మవాన్॥ 13-65-4 (84051) 
విశ్వామిత్రః స్థూలగిరాః సంవర్తః ప్రమతిర్దమః।
బృహస్పత్యుశనోవ్యాసశ్చ్యవనః ఫాశ్యపో ధ్రువః॥ 13-65-5 (84052) 
దుర్వాసా జమదగ్నిశ్చ మార్కండేయోఽథ గాలవః।
భరద్వాజోఽథ రైభ్యశ్చక యవక్రీతస్త్రితస్తథా॥ 13-65-6 (84053) 
స్థూలాక్షః శబలాక్షశ్చ కణ్వో మేధాతిథిః కృశః।
నారదః పర్వతశ్చైవ సుధన్వాఽథైకతో ద్విజః॥ 13-65-7 (84054) 
నితంభూర్భువనో ధౌంయః శతానందోఽకృతవ్రణః।
జామదగ్ర్యస్తథా రామః కచశ్చేత్యేవమాదయః। 
సమాగతా మహాత్మానో భీష్మం ద్రష్టుం మహర్షయః॥  13-65-8 (84055) 
తేషాం మహాత్మనాం పూజామాగతానాం యుధిష్ఠిరః।
భ్రాతృభిః సహితశ్చక్రే యతావదనుపూర్వశః॥ 13-65-9 (84056) 
తే పూజితాః సుఖాసీనాః కథాశ్రక్రుర్మహర్షయః।
భీష్మాశ్రితాః సుమధురాః సర్వేంద్రియమనోహరాః॥ 13-65-10 (84057) 
భీష్మస్తేషాం కథాః శ్రుత్వా ఋషీణాం భావితాత్మనాం।
మేనే దివిష్ఠమాత్మానం తుష్ట్యా పరమయా యుతః॥ 13-65-11 (84058) 
తతస్తే భీష్మమామంత్ర్య పాండవాంశ్చ మహర్షయః।
అంతర్ధానం గతాః సర్వే సర్వేషామేవ పశ్యతాం॥ 13-65-12 (84059) 
తానృషీన్సుమహాభాగానంతర్ధానగతానపి।
పాండవాస్తుష్టువుః సర్వే ప్రణేముశ్చ ముహుర్ముహుః॥ 13-65-13 (84060) 
ప్రసన్నమనసః సర్వే గాంగేయం కురుసత్తమం।
ఉపతస్థుర్యథోద్యంతమాదిత్యం మంత్రకోవిదాః॥ 13-65-14 (84061) 
ప్రభావం తపసస్తేషామృషీణాం వీక్ష్య పాండవాః।
ప్రకాశంతో దిశః సర్వా విస్మయం పరమం యయుః॥ 13-65-15 (84062) 
మహాభాగ్యం పరం తేషామృషీణామనుచింత్య తే।
పాండవాః సహ భీష్మేణ కథాశ్చక్రుస్తదాశ్రయాః॥ 13-65-16 (84063) 
కథాంతే శిరసా పాదౌ స్పృష్ట్వా భీష్మస్య పాండవః।
ధర్ంయం ధర్మసుతః ప్రశ్నం పర్యపృచ్ఛద్యుధిష్ఠిరః॥ 13-65-17 (84064) 
కే దేశాః కే జనపదా ఆశ్రమాః కే చ పర్వతాః।
ప్రకృష్టాః పుణ్యతః కాశ్చ జ్ఞేయా నద్యః పితామహ॥ 13-65-18 (84065) 
భీష్మ ఉవాచ। 13-65-19x (6991) 
అత్రాప్యుదాహరంతీమమితిహాసం పురాతనం।
శిలోచ్ఛవృత్తేః సంవాదం సిద్ధస్య చ యుధిష్ఠిర॥ 13-65-19 (84066) 
ఇమాం కశ్చిత్పరిక్రంయ పృథివీం శైలభూషణాం।
అసకృద్ద్విపదాం శ్రేష్ఠః శ్రేష్ఠస్య గృహమేధినః॥ 13-65-20 (84067) 
శిలవృత్తేర్గృహం ప్రాప్తః స తేన విధినాఽర్చితః।
ఉవాస రజనీం తత్ర సుముఖః సుఖభాగృషిః॥ 13-65-21 (84068) 
శిలవృత్తిస్తు యత్కృత్యం ప్రాతస్తత్కృతవాఞ్శుచిః।
కృతకృత్యముపాతిష్ఠత్సిద్ధం తమతిథిం తదా॥ 13-65-22 (84069) 
తౌ సమేత్య మహాత్మానౌ సుఖాసీనౌ కథాః శుభాః।
చక్రతుర్వేదసంబద్ధాస్తచ్ఛేషకృతలక్షణాః॥ 13-65-23 (84070) 
శిలవృత్తిః కథాంతే తు సిద్ధమామంత్ర్య యత్నతః।
ప్రశ్నం పప్రచ్ఛ మేధావీ యన్మాం త్వం పరిపృచ్ఛసి॥ 13-65-24 (84071) 
శిలవృత్తిరువాచ। 13-65-25x (6992) 
కేదేశాః కే జనపదాః కేఽఽశ్రమాః కే చ పర్వతాః।
ప్రకృష్టాః పుణ్యతః కాశ్చ జ్ఞేయా నద్యస్తదుచ్యతాం॥ 13-65-25 (84072) 
సిద్ధ ఉవాచ। 13-65-26x (6993) 
తే దేశాస్తే జనపదాస్తేఽఽశ్రమాస్తే చ పర్వతాః।
యేషాం భాగీరథీ గంగా మధ్యేనైతి రారిద్వరా॥ 13-65-26 (84073) 
తపసా బ్రహ్మచర్యేణ యజ్ఞైస్త్యాగేన వా పునః।
గతిం తాం న లభేజ్జంతుర్గంగాం సంసేవ్య యాం లభేత్॥ 13-65-27 (84074) 
స్పష్టాని యేషాం గాంగేయైస్తోయైర్గాత్రాణి దేహినాం।
న్యస్తాని న పునస్తేషాం త్యాగః స్వర్గాద్విధీయతే॥ 13-65-28 (84075) 
సర్వాణి యేషాం గాంగేయైస్తోయైః కార్యాణి దేహినాం।
గాం త్యక్త్వా మానవా విప్ర దివి తిష్ఠంతి తే జనాః॥ 13-65-29 (84076) 
పూర్వే వయసి కర్మాణి కృత్వా పాపాని యే నరాః।
పశ్చాద్గంగాం నిషేవంతే తేఽపి యాంత్యుత్తమాం గతిం॥ 13-65-30 (84077) 
`యుక్తాశ్చ పాతకైస్త్యక్త్వా దేహం శుద్ధా భవంతి తే।
ముచ్యంతే దేహసంత్యాగాద్గంగాయమునసంగమే॥'  13-65-31 (84078) 
స్నాతానాం శుచిభిస్తోయైర్గాంగేయైః ప్రయతాత్మనాం।
వ్యుష్టిర్భవతి యా పుంసాం న సా క్రతుశతైరపి॥ 13-65-32 (84079) 
యావదస్థి మనుష్యస్య గంగాతోయేషు తిష్ఠతి।
తావద్వర్షసహస్రాణి స్వర్గలోకే మహీయతే॥ 13-65-33 (84080) 
అపహత్య తమస్తీవ్రం యథా భాత్యుదయే రవిః।
తథాఽపహత్య పాప్మానం భాతి గంగాజలోక్షితః॥ 13-65-34 (84081) 
విసోమా ఇవ శర్వర్యో విపుష్పాస్తరవో యథా।
తద్వద్దేశా దిశశ్చైవ హీనా గంగాజలైః శివైః॥ 13-65-35 (84082) 
వర్ణాశ్రమా యథా సర్వే ధర్మజ్ఞానవివర్జితాః।
క్రతవశ్చ యథాఽసోమాస్తథా గంగాం వినా జగత్॥ 13-65-36 (84083) 
యథా హీనం నభోఽర్కేణ భూః శైలైః ఖం చ వాయునా।
తథా దేశా దిశశ్చైవ గంగాహీనా న సంశయః॥ 13-65-37 (84084) 
త్రిషు లోకేషు యే కేచిత్ప్రాణినః సర్వ ఏవ తే।
తర్ప్యమాణాః పరాం తృప్తిం యాంతి గంగాజలైః శుభైః॥ 13-65-38 (84085) 
`అన్యే చ దేవా మునయః ప్రేతాని పితృభిః సహ।
తర్పితాస్తృప్తిమాయాంతి త్రిషు లోకేషు సర్వశః॥'  13-65-39 (84086) 
యస్తు సూర్యేణ నిష్టప్తం గాంగేయం పిబతే జలం।
గవాం నిర్హరనిర్ముక్తాద్యావకాత్తద్విశిష్యతే॥ 13-65-40 (84087) 
ఇంద్రవ్రతసహస్రం తు యశ్చోరత్కాయశోధనం।
పివేద్యశ్చాపి గంగాంయః సమౌ స్యాతాం న వా సమౌ॥ 13-65-41 (84088) 
తిష్ఠేద్యుగసహస్రం తు పదేనైకేన యః పుమాన్।
మాసమేకం తు గంగాయాం సమౌ స్యాతాం న వా సభౌ॥ 13-65-42 (84089) 
లంబతేఽవాక్శిరా యస్తు యుగానామయుతం పుమాన్।
తిష్ఠేద్యథేష్టం యశ్చాపి గంగాయాం స విశిష్యతే॥ 13-65-43 (84090) 
అగ్నౌ ప్రాస్తం ప్రధూయేత యథా తూలం ద్విజోత్తమ।
తథా గంగావగాఢస్య సర్వపాపం ప్రధూయతే॥ 13-65-44 (84091) 
భూతానామిహ సర్వేషాం దుఃఖోపహతచేతసాం।
గతిమన్వేషమాణానాం న గంగాసదృశీ గతిః॥ 13-65-45 (84092) 
భవంతి నిర్విషాః సర్పా యథా తార్క్ష్యస్య దర్శనాత్।
గంగాయా దర్శనాతద్వత్సర్వపాపైః ప్రముచ్యతే॥ 13-65-46 (84093) 
అప్రతిష్ఠాశ్చ యే కేచిదధర్మశరణాశ్చ యే।
యేషాం ప్రతిష్ఠా గంగేహ శరణం శర్మ వర్మ చ।  13-65-47 (84094) 
ప్రకృష్టైరశుభైర్గ్రస్తాననేకైః పురుషాధమాన్।
పతతో నరకే గంగా సంశ్రితాన్ప్రేత్య తారయేత్॥ 13-65-48 (84095) 
తే సంవిభక్తా మునిభిర్నూనం దేవైః సవాసవైః।
యేఽభిగచ్ఛంతి సతతం గంగాం మతిమతాంవర॥ 13-65-49 (84096) 
వినయాచారహీనాశ్చ అశివాశ్చ నరాధమాః।
తే భవంతి శివా విప్ర యే వై గంగాముపాశ్రితాః॥ 13-65-50 (84097) 
యథా సురాణామభృతం పితౄణాం చ యథా స్వధా।
సుధా యథా చ నాగానాం తథా గంగాజలం నృణాం॥ 13-65-51 (84098) 
ఉపాసతే యథా బాలా మాతరం క్షుధయాఽర్దితాః।
శ్రేయస్కామాస్తథా గంగాముపాసంతీహ దేహినః॥ 13-65-52 (84099) 
స్వాయంభువం యథా స్థానం సర్వేషాం శ్రేష్ఠముచ్యతే।
స్థానానాం సరితాం శ్రేష్ఠా గంగా తద్వదిహోచ్యతే॥ 13-65-53 (84100) 
`ఉపజీవ్యా యథా ధేనుర్లోకానాం బ్రాహ్మమేవ వా।
హవిషాం తు యథా సోమస్తరణేషు తథా త్వియం॥ 13-65-54 (84101) 
యథోపజీవినాం ధేనుర్దేవాదీనాం పరా స్మృతా।
తథోపజీవినాం గంగా సర్వప్రాణభృతామిహ॥ 13-65-55 (84102) 
దేవాః సోమార్కసంస్థాని యతా సత్రాదిభిర్మఖైః।
అమృతాన్యుపజీవంతి తథా గంగాజలం నరాః॥ 13-65-56 (84103) 
జాహ్నవీపులినోత్థాభిః సికతాభిః సముక్షితం।
ఆత్మానం మన్యతే లోకో దివిష్ఠమివ శోభితం॥ 13-65-57 (84104) 
జాహ్నవీతీరసంభూతాం మృదం మూర్ధ్నా బిభర్తి యః।
బిభర్తి రూపం సోఽర్కస్య తమోనాశాయ నిర్మలం॥ 13-65-58 (84105) 
గంగోర్మిభిరథో దిగ్ధః పురుషం పవనో యదా।
స్పృశ్యతే సోఽస్య పాప్మానం సద్య ఏవాపకర్షతి॥ 13-65-59 (84106) 
వ్యసనైరభితప్తస్య నరస్య వినశిష్యతః।
గంగాదర్శనజా ప్రీతిర్వ్యసనాన్యపకర్షతి॥ 13-65-60 (84107) 
హంసారావైః కోకరవై రవైరన్యైశ్చ పక్షిణాం।
పస్పర్ధ గంగా గంధర్వాన్పులినైశ్చ శిలోచ్చయాన్॥ 13-65-61 (84108) 
హంసాదిభిః సుబహుభిర్వివిధైః పక్షిభిర్వృతాం।
గంగాం గోకులసంబాదాం దృష్ట్వా స్వర్గోఽపి విస్మృతః॥ 13-65-62 (84109) 
న సా ప్రీతిర్దివిష్ఠస్య సర్వకామానుపాశ్నతః।
సంభవేద్యా పరా ప్రీతిర్గంగాయాః పులినే నృణాం॥ 13-65-63 (84110) 
వాఙ్మన కర్మజైర్గ్రస్తః పాపైరపి పుమానిహ।
వీక్ష్య గంగాం భవేన్మూతో అత్ర మే నాస్తి సంశయః॥ 13-65-64 (84111) 
సప్తావరాన్సప్త పరాన్పితౄంస్తేభ్యశ్చ యే పరే।
పుమాంస్తారయతే గంగాం వీక్ష్య స్పృష్ట్వాఽవగాహ్య చ॥ 13-65-65 (84112) 
శ్రుతాభిలషితా పీతా స్పృష్టా దృష్టాఽవగాహితా।
గంగా తారయతే నౄణాముభౌ వంశౌ విశేషతః॥ 13-65-66 (84113) 
`తత్తీరగానాం తపసా శ్రాద్ధపారాయణాదిభిః।
గంగాద్వారప్రభృతిభిస్తత్తీర్థైర్న పరం నృణాం॥ 13-65-67 (84114) 
సాయం ప్రాతః స్మరేద్గంగాం నిత్యం స్నానే తు కీర్తయేత్।
తర్పణే పితృపూజాసు మరణే చాపి సంస్మరేత్॥'  13-65-68 (84115) 
దర్శనాత్స్పర్శనాత్పానాత్తథా గంగేతి కీర్తనాత్।
పునాత్యుపుణ్యాన్పురుషాఞ్శతశోఽథ సహస్రశః॥ 13-65-69 (84116) 
య ఇచ్ఛేత్సఫలం జన్మ జీవితం శ్రుతమేవ చ।
స పితౄంస్తర్పయేద్గంగామభిగంయ సురాంస్తథా॥ 13-65-70 (84117) 
న శ్రుతైర్న చ విత్తేన కర్మణా న చ తత్ఫలం।
ప్రాప్నుయాత్పురుషోఽత్యంతం గంగాం ప్రాప్య యదాప్నుయాత్॥ 13-65-71 (84118) 
జాత్యంధైరిహ తుల్యాస్తే మృతైః పంగుభిరేవ చ।
సమర్థా యే న పశ్యంతి గంగాం పుణ్యజలాం శివాం॥ 13-65-72 (84119) 
భూతభవ్యభవిష్యజ్ఞైర్మహర్షిభిరుపస్థితాం।
దేవైః సేంద్రైశ్చ కో గంగాం నోపసేవేత మానవః॥ 13-65-73 (84120) 
వానప్రస్థైర్గృహస్థైశ్చ యతిభిర్బ్రహ్మచారిభిః।
విద్యావద్భిః శ్రితాం గంగాం పుమాన్కో నామ నాశ్రయేత్॥ 13-65-74 (84121) 
ఉత్కామద్బిశ్చ యః ప్రాణైః ప్రయతః శిష్టసంమతః।
చింతయేన్మనసా గంగాం స గతిం పరమాంలభేత్॥ 13-65-75 (84122) 
న భయేభ్యో భయం తస్య న పాపేభ్యో న రాజతః।
ఆదేహపతనాద్గంగాముపాస్తే యః పుమానిహ॥ 13-65-76 (84123) 
గగనాద్గాం పతంతీం వై మహాపుణ్యాం మహేశ్వరః।
దధార శిరసా గంగాం తామేవ దివి సేవతే॥ 13-65-77 (84124) 
అలంకృతాస్త్రయో లోకాః పథిభిర్విమలైస్త్రిభిః।
యస్తు తస్యా జలం సేవేత్క్రతకృత్యః పుమాన్భవేత్।  13-65-78 (84125) 
దివి జ్యోతిర్యథాఽఽదిత్యః పితౄణాం చైవ చంద్రమాః।
దేవేశ యథా నృణాం గంగా చ సరితాం తథా॥ 13-65-79 (84126) 
మాత్రా పిత్రా సుతైర్దారైర్విముక్తస్య ధనేన వా।
న భవేద్ధి తథా దుఃఖం యథా గంగా వియోగజం॥ 13-65-80 (84127) 
నారణ్యైర్నేష్టవిషయైర్న సుతైర్న ధనాగమైః।
తథా ప్రసాదో భవతి గంగాం వీక్ష్య యథా భవేత్॥ 13-65-81 (84128) 
పూర్ణమిందుం యథా దృష్ట్వా నృణాం దృష్టిః ప్రసీదతి।
తథా త్రిపథగాం దృష్ట్వా నృణాం దృష్టిః ప్రసీదతి॥ 13-65-82 (84129) 
తద్భావస్తద్గతమనాస్తన్నిష్ఠస్తత్పరాయణః।
గంగాంయోఽనుగతో భక్త్యాస తస్యాః ప్రియతాం వ్రజేత్॥ 13-65-83 (84130) 
భూస్థైః ఖస్థైర్దివిష్ఠైశ్చ భూతైరుచ్చావచైరపి।
గంగా విగాహ్యా సతతమేతత్కార్యతమం సతాం॥ 13-65-84 (84131) 
విశ్వలోకేషు పుణ్యత్వాద్గంగాయాః ప్రథితం యశః।
`దుర్మృతాననపత్యాంశ్చ సా మృతాననయద్దివం।' 
యత్పుత్రాన్సగరస్యేతో భస్మాఖ్యాననయద్దివం॥  13-65-85 (84132) 
వాయ్వీరితాభిః సుమనోహరాభి-
ర్ద్రుతాభిరత్యర్థసముత్థితాభిః। 
గంగోర్మిభిర్భానుమతీభిరిద్ధాః
సహస్రరశ్మిప్రతిమా భవంతి॥  13-65-86 (84133) 
పయస్వినీం ఘృతినీమత్యుదారాం
సమృద్ధినీం వేగినీం దుర్విగాహ్యాం। 
గంగాం గత్వా యైః శరీరం విసృష్టం
గతా ధీరస్తే విబుధైః సమత్వం॥  13-65-87 (84134) 
అంధాంచడాంద్రవ్యహీనాంశ్చ గంగా
యశస్వినీ బృహతీ విశ్వరూపా। 
దేవైః సేంద్రైర్మునిభిర్మానవైశ్చ
నిషేవితా సర్వకామైర్యునక్తి॥  13-65-88 (84135) 
ఊర్జస్వతీం మధుమతీం మహాపుణ్యాం త్రివర్త్మగాం।
త్రిలోకగోప్త్రీం యే గంగాం సంశ్రితాస్తే దివం గతాః॥ 13-65-89 (84136) 
యో వత్స్యతి ద్రక్ష్యతి వాఽపి మర్త్య-
స్మస్మై ప్రయచ్ఛంతి సుఖాని దేవాః। 
తద్భావితాః స్పర్శనదర్శనేన
ఇష్టాం గతిం తస్య సురా దిశంతి॥  13-65-90 (84137) 
దక్షాం పృశ్నిం బృహతీం విప్రకృష్టాం
శివామృద్ధాం భాగినీం సుప్రసన్నాం। 
విభావరీం సర్వభూతప్రతిష్ఠాం
గంగాం గతా యే త్రిదివం గతాస్తే॥  13-65-91 (84138) 
ఖ్యాతిర్యస్యాః ఖం దివం గాం చ నిత్యా-
మూర్ధ్వం దిశో విదిశశ్చావతస్థే। 
తస్యా జలం సేవ్య సరిద్వరాయా
మర్త్యాః సర్వే కుతకృత్యా భవంతి॥  13-65-92 (84139) 
ఇయం గంగేతి నియతం ప్రతిష్ఠా
గుహస్య స్క్మస్య చ గర్భయోషా। 
ప్రాతస్త్రివర్గా ఘృతవహా విపాప్మా
గంగాఽవతీర్ణా వియతో విశ్వతోయా॥  13-65-93 (84140) 
`నారాయణాదక్షయాత్పూర్వజాతా
విష్ణోః పాదాచ్ఛింశుమారాద్ధ్రువాచ్చ। 
సోమాత్సూర్యాన్మేరురూపాచ్చ విష్ణోః
సమాగతా శివమూర్ధ్నో హిమాద్రిం।
సత్యావతీ ద్రవ్యపరస్య వర్యా
దివో భువశ్చాపి వీక్ష్యానురూపా॥'  13-65-94 (84141) 
సుతాఽవనీధ్రస్య హరస్య భార్యా
దివో భువశ్చాపి కృతానురూపా। 
భవ్యా పృథివ్యాం భాగినీ చాపి రాజ-
న్గంగా లోకానాం పృణ్యదా వై త్రయాణాం॥  13-65-95 (84142) 
మధుస్రవా ఘృతధారా ఘృతార్చి-
ర్మహోర్మిభిః శోభితా బ్రాహ్మణైశ్చ। 
దివశ్చ్యుతా శిరసాఽఽప్తా శివేన
గంగాఽవనీధ్రాత్త్రిదివస్య మాతా॥  13-65-96 (84143) 
యోనిర్వరిష్ఠా విరజా వితన్వీ
శయ్యాఽచిరా వారివహా యశోదా। 
విశ్వావతీ చాకృతిరిష్టసిద్ధా
గంగోక్షితానాం భువనస్య పంథాః॥  13-65-97 (84144) 
క్షాంత్యా మహ్యా గోపనే ధారణే చ
దీప్త్య, కృశానోస్తపనస్య చైవ। 
తుల్యా గంగా సంమతా బ్రాహ్మణానాం
గృహస్య బ్రహ్మణ్యతయా చ నిత్యం॥  13-65-98 (84145) 
ఋషిష్టుతాం విష్ణుపదీం పురాణాం
సుపుణ్యతోయాం మనసాఽపి లోకే। 
సర్వాత్మనా జాహ్నవీం యే ప్రవన్నా
స్తే బ్రహ్మణః సదనం సంప్రయాతాః॥  13-65-99 (84146) 
లోకానిమాన్నయతి యా జననీవ పుత్రా-
న్సర్వాత్మనా సర్వగుణోపపన్నా। 
తత్స్థానకం బ్రాహ్మమభీప్సమానై-
ర్గంగా సదైవాత్మవశైరుపాస్యా॥  13-65-100 (84147) 
`న తైర్జుష్టాం స్పృశతీం విశ్వతోయా-
మిరావజ్ఞాం రవేతీం భూధరాణాం।' 
ఉసాం పృష్టాం మిషతీం విశ్వభోజ్యా-
మిరావతీం ధారిణీం భూధరాణాం।
శిష్టాశ్రయామమృతాం బ్రహ్మకాంతాం
గంంగాం శ్రయేదాత్మవాన్సిద్ధికామః॥  13-65-101 (84148) 
ప్రసాద్య దేవాన్సవిభూన్సమస్తా-
న్భగీరథస్తపసోగ్రేణ గంగాం। 
గామానయత్తామభిగంయ శశ్వ-
త్పుంసాం భయం నేహ చాముత్ర విద్యాత్॥  13-65-102 (84149) 
ఉదాహృతః సర్వథా తే గుణానాం
మయైకదేశః ప్రసమీక్ష్య బృద్ధ్యా। 
శక్తిర్న సే కాచిదిహాస్తి వక్తుం
గుణాన్సర్వాన్పరిమాతుం తథైవ॥  13-65-103 (84150) 
మేరోః సముద్రస్య చ సర్వయత్నైః
సంఖ్యోపలానాముదకస్య వాఽపి। 
శక్యం వక్తుం నేహ గంగాజలానాం
గుణాఖ్యానం పరిమాతుం తథైవ॥  13-65-104 (84151) 
తస్మాదేతాన్పరయా శ్రద్ధయోక్తా-
న్గుణాన్సర్వాంజాహ్నవీయాన్సదైవ। 
భవేద్వాచా మనసా కర్మణా చ
భక్త్యా యుక్తః శ్రద్ధయా శ్రద్దధానః॥  13-65-105 (84152) 
లోకానిమాంస్త్రీన్యశసా వితత్య
సిద్ధిం ప్రాప్య మహతీం తాం దురాపాం। 
గంగాకృతానచిరేణైవ లోకా-
న్యథేష్టమిష్టాన్విహరిష్యసి త్వం॥  13-65-106 (84153) 
తవ మమ చ గుణైర్మహానుభావా
జుషతు భతిం సతతం స్వధర్మయుక్తైః। 
అభిమతజనవత్సలా హి గంగా
జగతి యునక్తి సుఖైశ్చ భక్తిమంతం॥  13-65-107 (84154) 
భీష్మ ఉవాచ। 13-65-108x (6994) 
ఇతి పరమమతిర్గుణానశేషా-
ఞ్శిలరతయే త్రిపథానుయోగరూపాన్। 
బహువిధమనుశాస్య తథ్యరూపా-
న్గగనతలం ద్యుతిమాన్వివేశ సిద్ధః॥  13-65-108 (84155) 
శిలవృత్తిస్తు సిద్ధస్య వాక్యైః సంబోధితస్తదా।
గంగాముపాస్య విధివత్సిద్ధిం ప్రాప సుదుర్లభాం॥ 13-65-109 (84156) 
తథా త్వమపి కౌంతేయ భక్త్యా పరమయా యుతః।
గంగామభ్యేహి సతతం ప్రాప్స్యసే సిద్ధిముత్తమాం॥ 13-65-110 (84157) 
వైశంపాయన ఉవాచ। 13-65-111x (6995) 
శ్రుత్వేతిహాసం భీష్మోక్తం గంగాయాః స్తవసంయుతం।
యుధిష్ఠిరః పరాం ప్రీతిమగచ్ఛద్ధాతృభిః సహ॥ ॥ 13-65-111 (84158) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచషష్టితమోఽధ్యాయః॥ 65 ॥

Mahabharata - Anushaasana Parva - Chapter Footnotes

7-65-2 యదాఽపృచ్ఛత్తదైవాజగ్మురితి ద్వితీయేన యత్తదోరధ్యాహారేణ న్వయః॥ 7-65-16 మహాభాగ్యం యోగైశ్వర్యం ఖేచరత్వాంతర్ధానశక్త్యాదిసిద్ధిమత్త్వం॥ 7-65-18 దేశాః భూమిభాగాః। జనపదాః మహాజననివాసస్థానాని। ఆశ్రమాః ఋషిస్థానాని॥ 7-65-26 తే దేశా ఇతి ప్రకృష్టాః పుణ్యత ఇత్యనుషంగః॥ 7-65-28 గాత్రాణ్యస్థీని। న్యస్తాని గంగాయాం। త్యక్తాని యాని వై తేషాం త్యాగాత్స్వర్గో విధీయతే ఇతి ధ. పాఠః॥ 7-65-32 వ్యుష్టిః పుణ్యవృద్ధిః॥ 7-65-33 యావదస్థి మనుష్యాణామితి థ.ధ. పాఠః॥ 7-65-40 గవాం నిర్హార ఆహారనిర్గమనామార్గస్తతో నిర్ముక్తం యావకం యవవికారస్తస్మాత్। గాం యవానాదయిత్వా తచ్ఛకృదంతర్గతాన్ యవాన్ పక్త్వా భుంజానో యావకవ్రతీత్యుచ్యతే॥ 7-65-41 ఇందువ్రతం చాంద్రాయణం॥ 7-65-44 ధూయతే దూరే జాయతే భస్మీభూయాపి న శివ్యతే ఇత్యర్థః॥ 7-65-63 కామాన్ భోగాన్॥ 7-65-81 ఉపస్థితాం నిత్యం సేవితాం॥ ఇష్టం యాగాది తత్ప్రాప్యైరిష్టవిషయైః స్వర్గ్యైః॥ 7-65-83 ఇద్ధాః నిర్దోషత్వేన దీప్తాః॥ 7-65-87 పయోఘృతే యాగీయే హవిషీ సమృద్ధిర్యాగఫలం తద్వతీం। యాగాదిజం పుణ్యం తత్ఫలం స్వర్గాది చ గంగాప్రాప్త్యైవ లభ్యత ఇత్యర్థః॥ 7-65-89 ఊర్క అన్నపశ్వాదిః తత్ప్రదామిత్యర్థః। మధు కర్మఫలం బ్రహ్మ వా తత్ప్రదాం మధుమతీం॥ 7-65-90 యోగం గామితి శేషః। తథా గంగయా భావితాః మహత్త్వం గతాః దేవాః। స్పర్శనదర్శనేన గంగాయా ఏవ॥ 7-65-91 దక్షాం తారణసమర్థాం। పృశ్నిం విష్ణుమాతరం। బృహతీం వాచం। వాగ్వై బృహతీతిశ్రుతేః। భాగినీం భనానామైశ్వర్యాదీనాం షణ్ణాం సమూహో భాగం తద్వతీం। విభావరీం ప్రకాశికాం॥ 7-65-93 గంగాం దృష్ట్వా ఇయం గంగేతి అన్యాన్ గంగాం దర్శయతః పురుషస్య నియతం నియమేన గంగైవ ప్రతిష్ఠా సంసారావసానహేతుర్భవతి। గుహస్య కార్తికేయస్య రుక్మస్య స్వర్ణస్య చ గర్భయోషా గర్భధారిణీ స్త్రీ। వియతః సకాశాత్ప్రాతరవతీర్ణా త్రివర్గా ధర్ప్రార్థకామదా। ధృతవహా జలవాహినీ। విశ్వతోయా విశ్వప్రియతోయా॥ 7-65-95 అవనీధ్రస్య మేరోః హిమవతో వా పర్వతస్య। కృతం అనురూపం అలంకారో యయా సా కృతానురూపా॥ 7-65-96 మధుస్రవా ధర్మద్రవా। ఘృతధారా తేజోధారా ఘృతార్చిః ఆజ్యస్యేవ అర్చిర్వా యస్యాః। సా అవనీధ్రాత్ పృథివీం ప్రాప్తేతి శేషః॥ 7-65-97 వరిష్ఠా యోనిః పరమకారణం। వి జా నిర్మలా। వితన్వీ విశేషేణ తన్వీ సూక్ష్మా। శయ్యా దీర్ఘనిద్రా తల్పః। మరణం జాహ్నవీతట ఇతి వచనాత్। అచిరా శీఘ్రా। విశ్వావతీ విశ్వం అవంతీ పాలయంతీ। నుమభావ ఆర్షః। ఇష్టసిద్ధా ఇష్టాఃక సిద్ధా యస్యాః సా, సిద్ధానామిష్టా ఇతి వా। అక్షేతానాం స్నాతానాం। భువనస్య స్వర్గస్య। పుష్పావిలా పరివాహా యశోదేతి ధ. పాఠః॥ 7-65-98 క్షాంత్యాదిత్రయే మహ్యా తుల్యేతి సంబంధః। గుహస్య కుమారస్య సంమతా। బ్రహ్మణ్యతయా బ్రాహ్మణజాత్యనుగ్రాహకతయః॥ 7-65-99 మనసాపి ప్రపన్నాః కిముత సాక్షాత్॥ 7-65-101 ఉస్రం ధేనుమమృతదుఘామితి యావత్। మిషతీం పశ్యంతీం సర్వజ్ఞామిత్యర్థః। హరావతీమన్నవతీం। బ్రహ్మణోపి కాంతో చేతోహరాం॥ 7-65-102 సవిభూన్ సేక్షరాన్। గాం పృథ్వీం॥ 7-65-103 మదుక్తాన్ గంగాగుణాన్ జ్ఞాత్వా వాగాదిమిః స్తోత్రధ్యానస్నానాదిషు శ్రద్దదానో భవేదితీ సంబంధః। గంగాకృతాన్ గంగాసేవనప్రాప్తాన్। ఇష్టాన్ సంకల్పసిద్ధాన్। 7-65-107 మహానుభావా గంగా మతిం జుషతు ప్రీణాతు। గంగాదర్శనాదినా మతిః ప్రసీదత్విత్యర్థః। అభిమతః శ్రద్ధాలుః॥





అనుశాసనపర్వ - అధ్యాయ 066

॥ శ్రీః ॥

13.66. అధ్యాయః 066 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి మానవేషు పూజ్యతాప్రయోజకగుణప్రతిపాదకకృష్ణనారదసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-66-1x"
name="anuzAsana-13-66-1x">యుధిష్ఠిర ఉవాచ।

కే పూజ్యా వై త్రిలోకేఽస్మిన్మానవా భరతర్పభ।
విస్తరేణ తదాచక్ష్వ న హి తృప్యామి కథ్యతః॥ 13-66-1 (84159) 
భీష్మ ఉవాచ। 13-66-2x (6996) 
అత్రాప్యుదాహరంతీమమితిహాసం పురాతనం।
నారదస్య చ సంవాదం వాసుదేవస్య చోభయోః॥ 13-66-2 (84160) 
నారదం ప్రాంజలిం దృష్ట్వా పూజయానం ద్విజర్షభాన్।
కేశవః పరిపప్రచ్ఛ భగవన్క్రాన్నమస్యమి॥ 13-66-3 (84161) 
బహుమానపరస్తేషు భగవన్యాన్నమస్యసి।
శక్యం చేచ్ఛ్రోతుమస్మాభిర్బ్రూహ్యేతద్ధర్మవిత్తమ॥ 13-66-4 (84162) 
నారద ఉవాచ। 13-66-5x (6997) 
శృణు గోవింద యానేతాన్పూజయాంయరిమర్దన।
త్వత్తోఽన్యః కః పుమాఁల్లోకే శ్రోతుమేతదిహార్హతి॥ 13-66-5 (84163) 
వరుణం వాయుమాదిత్యం పర్జన్యం జాతవేదసం।
స్థాణు స్కందం మహాలక్ష్మీం విష్ణుం బ్రహ్మాణమేవ చ॥ 13-66-6 (84164) 
వాచస్పతిం చంద్రమసమపః పృథ్వీం సరస్వతీం।
సతతం యే నమస్యంతి తాన్నమస్యాంయహం విభో॥ 13-66-7 (84165) 
తపోధనాన్వేదవిదో నిత్యం వేదపరాయణాన్।
మహార్హాన్వృష్ణిశార్దూల సదా సంపూజయాంయహం॥ 13-66-8 (84166) 
అభుక్త్వా దేవకార్యాణి కుర్వతే యేఽవికత్థనాః।
సంతుష్టాశ్చ క్షమాయుక్తాస్తాన్నమస్యాంయహం విభో॥ 13-66-9 (84167) 
సంయగ్యజంతి యే చేష్టీః క్షాంతా దాంతా జితేంద్రియాః।
సత్యం ధర్మం క్షితిం గాశ్చ తాన్నమస్యామి యాదవ॥ 13-66-10 (84168) 
యే వై తపసి వర్తంతే వనే మూలఫలాశనాః।
అసంచయాః క్రియావంతస్తాన్నమస్యామి యాదవ॥ 13-66-11 (84169) 
యే భృత్యభరణే శక్తాః సతతం చాతిథివ్రతాః।
భుంజతే దేవశేషాణి తాన్నమస్యామి యాదవ॥ 13-66-12 (84170) 
యే వేద ప్రాప్య దుర్ధర్షా వాగ్మినో బ్రహ్మచారిణః।
యాజనాధ్యాపనే యుక్తా నిత్యం తాన్పూజయాంయహం॥ 13-66-13 (84171) 
ప్రసన్నహృదయాశ్చైవ సర్వసత్వేషు నిత్యశః।
అపృష్ఠతాపాన్స్వాధ్యాయే యుక్తాస్తాన్పూజయాంయహం॥ 13-66-14 (84172) 
గురుప్రసాదే స్వాధ్యాయే యతంతో యే స్థిరవ్రతాః।
శుశ్రూషవోఽనసూయంతస్తాన్నమస్యామి యాదవ॥ 13-66-15 (84173) 
సువ్రతా మునయో యే చ బ్రాహ్మణాః సత్యసంగరాః।
వోఢారో హవ్యకవ్యానాం తాన్నమస్యామి యాదవ॥ 13-66-16 (84174) 
భైక్షచర్యాసు నిరతాః కృశా గురుకులాశ్రయాః।
నిఃసుఖా నిర్ధనా యే తు తాన్నమస్యామి యాదవ॥ 13-66-17 (84175) 
నిర్మమా నిష్ప్రతిద్వంద్వా నిష్ఠితా నిష్ప్రయోజనాః।
యే వేదం ప్రాప్య దుర్ధర్షా వాగ్మినో బ్రహ్మవాదినః॥ 13-66-18 (84176) 
అహింసానిరతా యే చ యే చ సత్యవ్రతా నరాః।
దాంతాః శమపరాశ్చైవ తాన్నమస్యామి కేశవ॥ 13-66-19 (84177) 
దేవతాతిథిపూజాయాం యుక్తా యే గృహమేధినః।
కపోతవృత్తయో నిత్యం తాన్నమస్యామి యాదవ॥ 13-66-20 (84178) 
యేషాం త్రివర్గః కృత్యేషు వర్తతే నోపహీయతే।
శిష్టాచారప్రవృత్తాశ్చ తాన్నమస్యాంయహం సదా॥ 13-66-21 (84179) 
బ్రాహ్మణాః శ్రుతసంపన్నా యే త్రివర్గమనుష్ఠితాః।
అలోలుపాః పుణ్యశీలాస్తాన్నమస్యామి కేశవ॥ 13-66-22 (84180) 
`అవంధ్యకాలా యేఽలుబ్ధాస్త్రివర్గే సాధనేషు చ।
విశిష్టాచారయుక్తాశ్చ నారాయణ నమామి తాన్॥'  13-66-23 (84181) 
అబ్భక్షా వాయుభక్షాశ్చక సుధాభక్షాశ్చ యే సదా।
వ్రతైశ్చ వివిధైర్యుక్తాస్తాన్నమస్యామి మాధవ॥ 13-66-24 (84182) 
అయోనీనగ్నియోనీంశ్చ బ్రహ్మయోనీంస్తథైవ చ।
సర్వభూతాత్మయోనీంశ్చ తాన్నమస్యాంయహం సదా॥ 13-66-25 (84183) 
నిత్యమేతాన్నమస్యామి కృష్ణ లోకకరానృషీన్।
లోకజ్యేష్ఠాన్కులజ్యేష్ఠాంస్తమోఘ్నఁల్లోకభాస్కరాన్॥ 13-66-26 (84184) 
తస్మాత్త్వమపి వార్ష్ణేయ ద్విజాన్పూజయ నిత్యదా।
పూజితాః పూజనార్హా హి సుఖం దాస్యంతి తేఽనఘ॥ 13-66-27 (84185) 
అస్మిఁల్లోకే సదా హ్యేతే పరత్ర చ సుఖప్రదాః।
చరంతే మాన్యమానా వై ప్రదాస్యంతి సుఖం తవ॥ 13-66-28 (84186) 
యే సర్వాతిథయో నిత్యం గోషు చ బ్రాహ్మణేషు చ।
నిత్యం సత్యే చాభిరతా దుర్గాణ్యతితరంతి తే॥ 13-66-29 (84187) 
నిత్యం శమపరా యే చ తథా యే చానసూయకాః।
నిత్యస్వాధ్యాయినో యే చ దుర్గాణ్యతితరంతి తే॥ 13-66-30 (84188) 
సర్వాందేవాన్నమస్యంతి య చైకం వేదమాశ్రితాః।
శ్రద్దధానాశ్చ దాంతాశ్చ దుర్గాణ్యతితరంతి తే॥ 13-66-31 (84189) 
తథైవ విప్రప్రవరాన్నమస్కృత్య యతవ్రతాః।
భవంతి యే దానరతా దుర్గాణ్యతితరంతి తే॥ 13-66-32 (84190) 
తపస్వినశ్చ యే నిత్యం కౌమారబ్రహ్మచారిణః।
తపసా భావితాత్మానో దుర్గాణ్యతితరంతి తే॥ 13-66-33 (84191) 
దేవతాతిథిభృత్యానాం పితౄణాం చార్చనే రతాః।
శిష్టాన్నభోజినో యే చ దుర్గాణ్యతితరంతి తే॥ 13-66-34 (84192) 
అగ్నిమాధాయ విధివత్ప్రణతా ధారయంతి యే।
ప్రాప్తః సోమాహుతిం చైవ దుర్గాణ్యతితరంతి తే॥ 13-66-35 (84193) 
మాతాపిత్రోర్గురుషు చ సంయగ్వర్తంతి యే సదా।
యథా త్వం వృష్ణిశార్దూలేత్యుక్త్వైవం విరరామ సః॥ 13-66-36 (84194) 
తస్మాత్త్వమపి కౌంతేయ పితృదేవద్విజాతిథీన్।
సంయక్పూజయసే నిత్యం గతిమిష్టామవాప్స్యసి॥ ॥ 13-66-37 (84195) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్షష్టితమోఽధ్యాయః॥ 66 ॥

Mahabharata - Anushaasana Parva - Chapter Footnotes

7-66-1 మానవైర్భరతర్షభేతి ఝ.థ.ధ.పాఠః॥ 7-66-4 తేషు మానవేషు బహుమానపరః సన్ కాన్నమస్యప్తీతి యోజ్యం॥ 7-66-8 మహార్హాన్ మహాన్ అర్హః పూజా యేషాం, అతిపూజ్యానిత్యర్థః॥ 7-66-9 అవికత్థనాః శ్లాఘాహీనాః॥ 7-66-10 సత్యం ధర్మం చ యజంతి పూజయంతి। క్షితిం గాశ్చ యజంతి బ్రాహ్మణేభ్యః ప్రయచ్ఛంతి। యజ దేవపూజాసంగతికరణదానేషు। సస్యం ధనం క్షితిమితి థ.ధ పాఠః॥ 7-66-14 ఆపృష్ఠతాపాన్ యావన్మధ్యాహ్నం॥ 7-66-15 స్వాధ్యాయే బ్రహ్మయజ్ఞే మంత్రజపే వా॥ 7-66-18 నిర్హ్రీకా నిష్ప్రయోజనాః ఇతి ఝ.పాఠః। నిర్హ్రీకాః దిగ్ంబరాః॥ 7-66-20 కపోతవృత్తయః కణశ ఆదాయ యే సంగ్రహం న కుర్వంతీత్యర్థః॥ 7-66-21 త్రివర్గో ధర్మార్థకామాః। కృత్యేషు కర్తుం యోగ్యేషు కర్మసు వర్తతే ఉత్తమమధ్యమాధమభావేన వర్తతే నతు హీయతే అధమమధ్యమోత్తమభావేనేత్యర్థః॥ 7-66-24 సుధా వైశ్వదేవశేషః॥ 7-66-25 అయోనీన్ అకృతదారాన్। అగ్నియోనీన్ దారాగ్నిహోత్రయుతాన్। బ్రహ్మణో వేదస్య యోనీన్ ఆశ్రయభూతాన్। అబ్యోనీనగ్నియోనీంశ్చేతి థ.ధ. పాఠః॥ 7-66-26 లోకజ్యేష్ఠాంజ్ఞాననిష్ఠానితి థ.ధ. పాఠః॥ 7-66-31 స్వాధ్యాయే సర్వే యజ్ఞా అంతర్భవంతీత్యర్థః॥





అనుశాసనపర్వ - అధ్యాయ 067

॥ శ్రీః ॥

13.67. అధ్యాయః 067 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శరణాగతరక్షణఫలప్రతిపాదకశ్యేనకపోతోపాఖ్యానకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-67-1x"
name="anuzAsana-13-67-1x">యుధిష్ఠిర ఉవాచ।

పితామహ మహాప్రాజ్ఞ సర్వశాస్త్రవిశారద।
త్వత్తోఽహం శ్రోతుమిచ్ఛామి ధర్మం భరతసత్తమ॥ 13-67-1 (84196) 
శరణాగతం యే రక్షంతి భూతగ్రామం చతుర్విధం।
కిం తస్య భరతశ్రేష్ఠ ఫలం భవతి తత్త్వతః॥ 13-67-2 (84197) 
భీష్మ ఉవాచ। 13-67-3x (6998) 
ఇదం శృణు మహాప్రాజ్ఞ ధర్మపుత్ర మహాయశః।
ఇతిహాసం పురావృత్తం శరణార్థం మహాఫలం॥ 13-67-3 (84198) 
ప్రపాత్యమానః శ్యేనేన కపోతః ప్రియదర్శనః।
వృషదర్భం మహాభాగం నరేంద్రం శరణం గతః॥ 13-67-4 (84199) 
స తం దృష్ట్వా విశుద్ధాత్మా త్రాసాదంకముపాగతం।
ఆశ్వాస్యాశ్వసిహీత్యాహ న తేఽస్తి భయమండజ॥ 13-67-5 (84200) 
భయం తే సుమహత్కస్మాత్కుత్ర కిం వా కృతం త్వయా।
యేన త్వమిహ సంప్రాప్తో విసంజ్ఞో భ్రాంతచేతనః॥ 13-67-6 (84201) 
నవనీలోత్పలాపీడ చారువర్ణ సుదర్శన।
దాడిమాశోకపుష్పాక్ష మా త్రసస్వాభయం తవ॥ 13-67-7 (84202) 
మత్సకాశమనుప్రాప్తం న త్వాం కశ్చిత్సముత్సహేత్।
మనసా గ్రహణం కర్తుం రక్షాధ్యక్షపురస్కృతం॥ 13-67-8 (84203) 
కాశిరాజ్యం తదద్యైవ త్వదర్తం జీవితం తథా।
త్యజేయం భవ విస్రబ్ధః కపోత భయం తవ॥ 13-67-9 (84204) 
శ్యేన ఉవాచ। 13-67-10x (6999) 
మమైతద్విహితం భక్ష్యం న రాజంస్త్రాతుమర్హసి।
అతిక్రాంతం చ ప్రాప్తం చ ప్రయత్నాచ్చోపపాదితం॥ 13-67-10 (84205) 
మాంసం చ రుధఇరం చాస్య మజ్జా మేదశ్చ మే హితం।
పరితోషకరో హ్యేష మమ మాఽస్యాగ్రతో భవ॥ 13-67-11 (84206) 
తృష్ణా మే బాధతేఽత్యుగ్రా క్షుధా నిర్దహతీవ మాం।
ముంచైనం నహి శక్ష్యామి రాజన్మందయితుం క్షుధాం॥ 13-67-12 (84207) 
మయా హ్యనుసృతో హ్యేష మత్పక్షనఖవిక్షతః।
కించిదుచ్ఛ్వాసనిఃశ్వాసం న రాజన్గోప్తుమర్హసి॥ 13-67-13 (84208) 
యది స్వవిషయే రాజన్ప్రభుస్త్వం రక్షణే నృణాం।
ఖేచరస్య తృషార్తస్య న త్వం ప్రభురథోత్తమ॥ 13-67-14 (84209) 
యది వైరిషు భృత్యేషు స్వజనవ్యవహారయోః।
విషయేష్వింద్రియాణాం చ ఆకాశే మా పరాక్రమ॥ 13-67-15 (84210) 
ప్రభుత్వం హి పరాక్రంయ సంయక్ పక్షహరేషు తే।
యది త్వమిహ ధర్మార్థీ మామపి ద్రష్టుమర్హసి॥ 13-67-16 (84211) 
భీష్మ ఉవాచ। 13-67-17x (7000) 
శ్రుత్వా శ్యేనస్య తద్వాక్యం రాజర్షిర్విస్మయం గతః।
సంభావ్య చైనం తద్వాక్యం తదర్థీ ప్రత్యభాషత॥ 13-67-17 (84212) 
రాజోవాచ। 13-67-18x (7001) 
గోవృషో వా వరాహో వా మృగో వా మహిషోపి వా।
త్వదథర్మద్య క్రియతాం క్షుధాప్రశమనాయ తే॥ 13-67-18 (84213) 
శరణాగతం న త్యజేయమితి మే వ్రతమాహితం।
న ముంచతి మమాంగాని ద్విజోఽయం పశ్య వై ద్విజ॥ 13-67-19 (84214) 
శ్యేన ఉవాచ। 13-67-20x (7002) 
న వరాహం న చోక్షాణం న చాన్యాన్వివిధాంద్విజాన్
భక్షయామి మహారాజ కిమన్నాద్యేన తేన మే॥  13-67-20 (84215) 
యస్తు మే విహితో భక్ష్యః స్వయం దేవైః సనాతనః।
శ్యేనాః కపోతాన్ఖాదంతి స్తితిరేషా సనాతనీ॥ 13-67-21 (84216) 
ఉశీనర కపోతే తు యది స్నేహస్తవానఘ।
తతస్త్వం మే ప్రయచ్ఛాద్య స్వమాంసం తులయా ధృతం॥ 13-67-22 (84217) 
రాజోవాచ। 13-67-23x (7003) 
మహాననుగ్రహో మేఽద్య యస్త్వమేవమిహాత్థ మాం।
బాఢమేవ కరిష్యామీత్యుక్త్వాఽసౌ రాజసత్తమః॥ 13-67-23 (84218) 
ఉత్కృత్యోత్కృత్య మాంసాని తులయా సమతోలయత్।
అంతఃపురే తతస్తస్య స్త్రియో రత్నవిభూషితాః॥ 13-67-24 (84219) 
హాహాభూతా వినిష్క్రాంతాః శ్రుత్వా పరమదుఃఖితాః।
తాసాం రుదితశబ్దేన మంత్రిభృత్యజనస్య చ॥ 13-67-25 (84220) 
బభూవ సుమహాన్నాదో మేఘగంభీరనిఃస్వనః।
నిరుద్ధం గగనం సర్వం వ్యభ్రం మేఘైః సమంతతః॥ 13-67-26 (84221) 
మహీ ప్రచలితా చాసీత్తస్య సత్యేన కర్మణా॥  13-67-27 (84222) 
స రాజా పార్శ్వతశ్చైవ బాహుభ్యామూరుతశ్చ యత్।
తాని మాంసాని సంఛిద్య తులాం పూరయతేఽశనైః। 
తథాపి న సమస్తేన కపోతేన బభూవ హ॥  13-67-28 (84223) 
అస్థిభూతో యదా రాజా నిర్మాంసో రుధిరస్రవః।
తులాం తతః సమారూఢః స్వం మాంసక్షయముత్సృజన్॥ 13-67-29 (84224) 
తతః సేంద్రాస్త్రయో లోకాస్తం నరేంద్రముపస్థితాః।
ర్భర్యశ్చాకాశగైస్తత్ర వాదితా దేవదుందుభిః॥ 13-67-30 (84225) 
అమృతేనావసిక్తశ్చ వృషదర్భో నరేశ్వరః।
దివ్యైశ్చ సుసుఖైర్మాల్యైరభివృష్టః పునఃపునః॥ 13-67-31 (84226) 
దేవగంధర్వసన్ఘాతైరప్సరోభిశ్చ సర్వతః।
నృత్తశ్చైవోపగీతశ్చ పితామహ ఇవ ప్రభుః॥ 13-67-32 (84227) 
హేమప్రాసాదసంబాధం మణికాంచనతోరణం।
సవైడూర్యమణిస్తంభం విమానం సమధిష్ఠితః॥ 13-67-33 (84228) 
స రాజర్షిర్గతః స్వర్గం కర్మణా తేన శాశ్వతం।
శరణాగతేషు చైవం త్వం కురు సర్వం యుధిష్ఠిర॥ 13-67-34 (84229) 
భక్తానామనురక్తానామాశ్రితానాం చ రక్షితా।
దయావాన్సర్వభూతేషు పరత్ర సుఖమేధతే॥ 13-67-35 (84230) 
సాధువృత్తో హి యో రాజా సద్వృత్తమనుతిష్ఠతి।
కిం న ప్రాప్తం భవేత్తేని స్వవ్యాజేనేహ కర్మణా॥ 13-67-36 (84231) 
స రాజర్షిర్విశుద్ధాత్మా ధీరః సత్యపరాక్రమః।
కాశీనామీశ్వరః ఖ్యాతస్త్రిషు లోకేషు కర్మణా॥ 13-67-37 (84232) 
యోఽప్యన్యః కారేయదేవం శరణాగతరక్షణం।
సోపి గచ్ఛేత తామేవ గతిం భరతసత్తమ॥ 13-67-38 (84233) 
ఇదం వృత్తం హి రాజర్షే వృషదర్భస్య కీర్తయన్।
పూతాత్మా వై భవేల్లోకే శృణుయాద్యశ్చ నిత్యశః॥ ॥ 13-67-39 (84234) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తషష్టితమోఽధ్యాయః॥ 67 ॥

Mahabharata - Anushaasana Parva - Chapter Footnotes

7-67-4 ప్రాత్యమాన ఆకశాదితి శేషః। వృషదర్భమౌశీనరం శిబిం॥ 7-67-7 నవం నీలం చ యదుత్పలం లస్యాఽఽపీడ ఇవాలంకారభూత॥ 7-67-10 అతిక్రాంతం గత్ప్రాయజవితం॥ 7-67-15 యది వైర్యాదిషు పరాక్రమసే తద్యుక్తం న త్వాకాశే ఆకాశచారిషు॥ 7-67-16 పక్షహరేష్వాజ్ఞాభంగిషు శత్రుషు॥ 7-67-17 తదథీం కపోతార్థీ॥ 7-67-19 ద్విజః పక్షీ॥ 7-67-28 అశనైః శీఘ్రం॥ 7-67-29 మాంసక్షయం మాంసాలయం శరీరం॥ 7-67-32 నృత్తః నృత్యేన తోపితః। ఏవముపగీతః॥ 7-67-36 సాధువృత్తః సుశీలః। సద్వృత్తం శిష్టాచారం। స్వవ్యాజేన సుతరాం నష్కపటేన॥





అనుశాసనపర్వ - అధ్యాయ 068

॥ శ్రీః ॥

13.68. అధ్యాయః 068 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణమహిమకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-68-1x"
name="anuzAsana-13-68-1x">యుధిష్ఠిర ఉవాచ।

కిం రాజ్ఞః సర్వకృత్యానాం గరీయః స్యాత్పితామహ।
కుర్వన్కిం కర్మ నృపతిరుభౌ లోకౌ సమశ్రుతే  13-68-1 (84235) 
భీష్మ ఉవాచ। 13-68-2x (7004) 
ఏతద్రాజ్ఞః కృత్యతమమభిషిక్తస్య భారత।
బ్రాహ్మణానాం రక్షణం చ పూజా చ సుఖమిచ్ఛతః॥ 13-68-2 (84236) 
కర్తవ్యం పార్థివేంద్రేణ తథైవ భరతర్షభ।
శ్రోత్రియాన్బ్రాహ్మణాన్వృద్ధాన్నిత్యమేవాభిపూజయేత్॥ 13-68-3 (84237) 
పౌరజానపదాంశ్చాపి బ్రాహ్మణాంశ్చ బహుశ్రుతాన్।
సాంత్వేన భోగదానేన నమస్కారైః సదాఽర్చయేత్॥ 13-68-4 (84238) 
ఏతత్కృత్యతమం రాజ్ఞో నిత్యమేవోపలక్షయేత్।
యథాఽఽత్మానం యథా పుత్రాంస్తథైతాన్ప్రతిపాలయేత్॥ 13-68-5 (84239) 
యే చాప్యేషాం పూజ్యతమాస్తాందృఢం ప్రతిపూజయేత్।
తేషు శాంతేషు తద్రాష్ట్రం సర్వమేవ విరాజతే॥ 13-68-6 (84240) 
తే పూజ్యాస్తే నమస్కార్యా మాన్యాస్తే పితరో యథా।
తేష్వేవ యాత్రా లోకానాం భూతానామివ వాసవే॥ 13-68-7 (84241) 
అభిచారైరుపాయైశ్చ దహేయురపి చేతసా।
నిఃశేపం కుపితాః కుర్యురుగ్రాః సత్యపరాక్రమాః।  13-68-8 (84242) 
నాంతమేషాం ప్రపశ్యామి న దిశశ్చాప్యపావృతాః।
కుపితాః సముదీక్షంతే దావేషఅవగ్నిశిఖా ఇవ॥ 13-68-9 (84243) 
`మాన్యాస్తేషాం సాధవో యే న నింద్యాశ్చాప్యసాధవః'।
బిభ్యత్యేషాం సాహసికా గుణాస్తేషామతీవ హి। 
కూపా ఇవ తృణచ్ఛన్నా విశుద్ధా ద్యౌరివాపరే॥  13-68-10 (84244) 
ప్రసహ్యకారిణః కేచిత్కార్పాసమృదవోఽపరే।
సంతి చైషామతిశఠాస్తథైవాన్యే తపస్వినః॥ 13-68-11 (84245) 
కృషిగోరక్ష్యమప్యేకే భైక్ష్యమన్యేఽప్యనుష్ఠితాః।
చోరాశ్చాన్యేఽనృతాశ్చాన్యే తథాఽన్యే నటనర్తకాః॥ 13-68-12 (84246) 
సర్వకర్మసహాశ్చాన్యే పార్థివేష్వితరేషు చ।
వివిధాచారయుక్తాశ్చ బ్రాహ్మణా భరతర్షభ॥ 13-68-13 (84247) 
నానాకర్మసు రక్తానాం బహుకర్మోపజీవినాం।
ధర్మజ్ఞానాం సతాం తేషాం నిత్యమవోనుకీర్తయేత్  13-68-14 (84248) 
పితౄణాం దేవతానం చ మనుష్యోరగరక్షసాం।
పురాఽప్యేతే మహాభాగా బ్రాహ్మణా వై జనాధిప॥ 13-68-15 (84249) 
నైతే దేవైర్న పితృభిర్న గంధర్వైర్న రాక్షసైః।
నాసురైర్న పిశాచైశ్చ శక్యా జేతుం ద్విజాతయః॥ 13-68-16 (84250) 
అదైవం దైవతం కుర్యుర్దైవతం చాప్యదైవతం।
యమిచ్ఛేయుః స రాజా స్యాద్యం ద్విష్యుః స పరాభవేత్॥ 13-68-17 (84251) 
పరివాదం చ యే కుర్యుర్బ్రాహ్మణానామచేతసః।
సత్యం బ్రవీమి తే రాజన్వినశ్యేయుర్న సంశయః॥ 13-68-18 (84252) 
నిందాప్రశంసాకుశలాః కీర్త్యకీర్తిపరాయణాః।
పరికుప్యంతి తే రాజన్సతతం ద్విషతాం ద్విజాః॥ 13-68-19 (84253) 
బ్రాహ్మణా యం ప్రశంసంతి పురుషః స ప్రవర్ధతే।
బ్రాహ్మణైర్యః పరాకృష్టః పరాభూయాత్క్షణాద్ధి సః॥ 13-68-20 (84254) 
శకా యవనకాంభోజాస్తాస్తాః క్షత్రియజాతయః।
వృషలత్వం పరిగతా బ్రాహ్మణానామదర్శనాత్॥ 13-68-21 (84255) 
ద్రావిడాశ్చ కలింగాశ్చ పులిందాశ్చాప్యుశీనరాః।
కోలిసర్పా మహిపకాస్తాస్తాః క్షత్రియజాతయః॥ 13-68-22 (84256) 
వృపలత్వం పరిగతా బ్రాహ్మణానామదర్శనాత్।
శ్రేయాన్పరాజయస్తేభ్యో న జయో జయతాంవర॥ 13-68-23 (84257) 
యస్తు సర్వమిదం హన్యాద్బ్రాహ్మణం చ న తత్సమం।
బ్రహ్మవధ్యా మహాందోష ఇత్యాహుః పరమర్షయః॥ 13-68-24 (84258) 
పరివాదో ద్విజాతీనాం న శ్రోతవ్యః కథంచన।
ఆసీతాధోముఖస్తూష్ణీం సముత్థాయ వ్రజేత వా॥ 13-68-25 (84259) 
న స జాతో జనిష్యో వా పృథివ్యామిహ కశ్చన।
యో బ్రాహ్మణవిరోధేన సుఖం జీవితుముత్సహేత్॥ 13-68-26 (84260) 
దుర్గ్రాహ్యో ముష్టినా వాయుర్దుఃస్పర్శః పాణినా శశీ।
దుర్ధరా పృథివీ మూర్ధ్నా దుర్జయా బ్రాహ్మణా భువి॥ ॥ 13-68-27 (84261) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టషష్టితమోఽధ్యాయః॥ 68 ॥

Mahabharata - Anushaasana Parva - Chapter Footnotes

7-68-6 ఏషాం బ్రాహ్మణానాం మధ్యే॥ 7-68-7 వాసవే పర్జన్యే॥ 7-68-8 అభిచారైః శ్యేనయాగాదిభిః। ఉణయైః కౌలికశాస్త్రప్రసిద్ధైః। చేతసా సంకల్పమాత్రేణ॥ 7-68-10 ఏషాం ఏభ్యః సాహసికా అకార్యకారిణోఽణి బిభ్యతి కిమున వివేకినః॥ 7-68-15 ఏతే పూజ్యా ఇతి శేషః। యతో మహాభాగాః॥ 7-68-19 పరాయణాః హేతవః॥





అనుశాసనపర్వ - అధ్యాయ 069

॥ శ్రీః ॥

13.69. అధ్యాయః 069 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణమాహాత్ంయప్రతిపాదకపృథ్వీవాసుదేవసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-69-1x"
name="anuzAsana-13-69-1x">భీష్మ ఉవాచ।

బ్రాహ్మణానేవ సతతం భృశం సంపరిపూజయేత్।
ఏతే హి సోమరాజాన ఈశ్వరః సుఖదుఃఖయోః॥ 13-69-1 (84262) 
ఏతే భోగైరలంకారైరన్యైశ్చైవ కిమిచ్ఛకైః।
సదా పూజ్యా నమస్కారై రక్ష్యాశ్చ పితృవన్నృపైః। 
తతో రాష్ట్రాయ శాంతిర్హి భూతానామివ వాసవాత్॥  13-69-2 (84263) 
జ్ఞానవాన్బ్రహ్మవర్చస్వీ రాష్ట్రే వై బ్రాహ్మణః శుచిః।
మహారథశ్చ రాజన్య ఏష్టవ్యః శత్రుతాపనః॥ 13-69-3 (84264) 
బ్రాహ్మణం జాతిసంపన్నం ధర్మజ్ఞం సంశితవ్రతం।
బోజయీత గృహే రాజన్న తస్మాత్పరమస్తి వై॥ 13-69-4 (84265) 
బ్రాహ్మణేభ్యో హవిర్దత్తం ప్రతిగృహ్ణంతి దేవతాః।
పితరః సర్వభూతానాం నైతేభ్యో విద్యతే పరం॥ 13-69-5 (84266) 
ఆదిత్యశ్చంద్రమా విష్ణుః సంకరోఽగ్నిః ప్రజాపతిః।
సర్వే బ్రాహ్మణమావిశ్య సదాఽన్నముపభుంజతే॥ 13-69-6 (84267) 
న తస్యాశ్నంతి పితరో యస్య విప్రా న భుంజతే।
దేవాశ్చాప్యస్య నాశ్నంతి పాపస్య బ్రాహ్మణద్విషః॥ 13-69-7 (84268) 
బ్రాహ్మణేషు తు తుష్టేషు ప్రీయంతే పితరః సదా।
తథైవ దేవతా రాజన్నాత్ర కార్యా విచారణా॥ 13-69-8 (84269) 
తథైవ తేఽపి ప్రీయంతే యేషాం భవతి తద్ధవిః।
న చ ప్రేత్య వినశ్యంతి గచ్ఛంతి చ పరాం గతిం॥ 13-69-9 (84270) 
యేనయేనైవ ప్రీయంతే పితరో దేవతాస్తథా॥
తేనతేనైవ ప్రీయంతే పితరో దేవతాస్తథా॥ 13-69-10 (84271) 
బ్రాహ్మణాదేవ తద్భూతం ప్రభవంతి యతః ప్రజాః।
యతశ్చాయం ప్రభవతి ప్రేత్య యత్ర చ గచ్ఛతి॥ 13-69-11 (84272) 
వేదైష మార్గం స్వర్గస్య తథైవ నరకస్య చ।
ఆగతానాగతే చోమే బ్రాహ్మణో ద్విపదాంవరః॥ 13-69-12 (84273) 
బ్రాహ్మణో ద్విపదాం శ్రేష్ఠః స్వధర్మం చైవ వేద యః।
యే చైనమనువర్తంతే తే న యాంతి పరాభవం। 
న తే ప్రేత్య వినశ్యంతి గచ్ఛంతి న పరాభవం॥  13-69-13 (84274) 
యద్బ్రాహ్మణముఖాత్ప్రాప్తం ప్రతిగృహ్ణంతి వై వచః।
కృతాత్మానో మహాత్మానస్తే న యాంతి పరాభవం॥ 13-69-14 (84275) 
క్షత్రియాణాం ప్రతపతాం తేజసా చ బలేన చ।
బ్రాహ్మణేష్వేవ శాంయంతి తేజాంసి చ బలాని చ॥ 13-69-15 (84276) 
భృగవస్తాలజంఘాంశ్చ నీపానాంగిరసోఽజయన్।
భరద్వాజో వైతహవ్యానైలాంశ్చ భరతర్షభ॥ 13-69-16 (84277) 
చిత్రాయుధాంశ్చాప్యజయన్నేతే కృష్ణాజినధ్వజాః।
ప్రక్షిప్యాథ చ కుంభాన్వై పారగామినమారభేత్॥ 13-69-17 (84278) 
యత్కించిత్కథ్యతే లోకే శ్రూయతే పఠ్యతేఽపి వా।
సర్వం తద్బ్రాహ్మణేష్వేవ గూఢోఽగ్నిరివ దారుషు॥ 13-69-18 (84279) 
అత్రాప్యుదాహరంతీమమితిహాసం పురాతనం।
సంవాదం వాసుదేవస్య పృథ్వ్యాశ్చ భరతర్షభ॥ 13-69-19 (84280) 
వాసుదేవ ఉవాచ। 13-69-20x (7005) 
మాతరం సర్వభూతానాం పృచ్ఛే త్వాం సంశయం శుభే।
కేనస్విత్కర్మణా పాపం వ్యపోహతి నరో గృహీ॥ 13-69-20 (84281) 
పృథివ్యువాచ। 13-69-21x (7006) 
బ్రాహ్మణానేవ సేవేత పవిత్రం హ్యేతదుత్తమం।
బ్రాహ్మణాన్సేవమానస్య రజః సర్వం ప్రణశ్యతి। 
భూతో భూతిరతః కీర్తిరతో బుద్ధిః ప్రజాయతే॥  13-69-21 (84282) 
మహారథశ్చ రాజన్య ఏష్టవ్యః శత్రుతాపనః।
ఇతి మాం నారదః ప్రాహ సతతం సర్వభూతయే॥ 13-69-22 (84283) 
బ్రాహ్మణం జాతిసంపన్నం ధర్మజ్ఞం సంశితం శుచిం।
అపరేషాం పరేషాం చ పరేభ్యశ్చైవ యే పరే॥ 13-69-23 (84284) 
బ్రాహ్మణా యం ప్రశంసంతి స మనుష్యః ప్రవర్ధతే।
అథ యో బ్రాహ్మణాన్క్రుష్టః పరాభవతి సోచిరాత్॥ 13-69-24 (84285) 
యథా మహార్ణవే క్షిప్త ఆమలోష్టో వినశ్యతి।
తథా దుశ్చరితం విప్రే పరాభావాయ కల్పతే॥ 13-69-25 (84286) 
పశ్య చంద్రే కృతం లక్ష్మ సముద్రే లవణోదకం।
తథా భగసహస్రేణ మహేంద్రః పరిచిహ్నితః॥ 13-69-26 (84287) 
తేషామేవ ప్రభావేన సహస్రనయనో హ్యసౌ।
శతక్రతుః సమభవత్పశ్య మాధవ యాదృశం॥ 13-69-27 (84288) 
ఇచ్ఛన్కీర్తిం చ భూతిం చ లోకాంశ్చ మధుసూదన।
బ్రాహ్మణానుమతే తిష్ఠేత్పురుషః శుచిరాత్మవాన్॥ 13-69-28 (84289) 
భీష్మ ఉవాచ। 13-69-29x (7007) 
ఇత్యేతద్వచనం శ్రుత్వా మేదిన్యా మధూసూదనః।
సాధుసాధ్వితి కౌరవ్య మేదినీం ప్రత్యపూజయత్॥ 13-69-29 (84290) 
ఏతాం శ్రుత్వోపమాం పార్థ ప్రయతో బ్రాహ్మణర్షభాన్।
సతతం పూజయేథాస్త్వం తతః శ్రేయోఽభిపత్స్యసే॥ ॥ 13-69-30 (84291) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనసప్తతితమోఽధ్యాయః॥ 69 ॥

Mahabharata - Anushaasana Parva - Chapter Footnotes

7-69-1 సోమో రాజా యేషాం తే సోమరాజానః॥ 7-69-2 ప్రశ్నపూర్వకం యత్తదిష్టం దీయతే తత్కిమిచ్ఛకం॥ 7-69-6 చంద్రమా వాయురాపో భూరంబరం దిశః ఇతి ఝ.పాఠః॥ 7-69-9 తేపి దాతారోపి। తత్ ప్రదేయం ద్రవ్యం॥ 7-69-11 తద్యజ్ఞాదికం। భూతముత్పన్నం। బ్రాహ్మణో వేద తద్భూతమితి థ.ధ. పాఠః॥ 7-69-17 కుం పృథివీం బ్రాహ్మణాయ ప్రక్షిప్య దత్త్వా పారగామినం పరలోకహితం కర్మ ఆరభేదాచరేత్। భానూ దీప్తిం కుర్వన్నుభయలోకే ఇతి శేషః। పురగామినమాహరన్నితి థ.పాఠః॥ 7-69-23 అపరే బ్రాహ్మణం సర్వభూతయే ఇచ్ఛేదిత్యాహురితి విపరిణామేనానషంగః॥ 7-69-24 క్రుష్టః క్రోశతి। కర్తరి క్తః॥





అనుశాసనపర్వ - అధ్యాయ 070

॥ శ్రీః ॥

13.70. అధ్యాయః 070 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణమాహాత్ంయకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-70-1x"
name="anuzAsana-13-70-1x">భీష్మ ఉవాచ।

జన్మనైవ మహాభాగో బ్రాహ్మణో నామ జాయతే।
నమస్యః సర్వభూతానామతిథిః ప్రశ్రితాగ్రభుక్॥ 13-70-1 (84292) 
సర్వేషాం సుహృదస్తాత బ్రాహ్మణాః సుమనోముకాః।
`సర్వానేతే హనిష్యంతి బ్రాహ్మణా జాతమన్యవః।' 
గీర్భిర్మంగలయుక్తాభిరనుధ్యాయంతి పూజితాః॥  13-70-2 (84293) 
సర్వాన్నో ద్విషతస్తాత బ్రాహ్మణా జాతమన్యవః।
గీర్భిర్దారుణయుక్తాభిర్హన్యుశ్చైతే హ్యపూజితాః॥ 13-70-3 (84294) 
అత్ర గాథాః పురా గీతాః కీర్తయంతి పురావిదః।
సృష్ట్వా ద్విజాతీంధాతా హి యథాపూర్వం సమాదధత్॥ 13-70-4 (84295) 
న వోఽన్యదిహ కర్తవ్యం కించిదూర్ధ్వాయనం విధి।
గుప్తో గోపాయతే బ్రహ్మా శ్రేయో వస్తేన శోభనం॥ 13-70-5 (84296) 
స్వమేవ కుర్వతాం కర్మ శ్రీర్వో బ్రాహ్మీ భవిష్యతి।
ప్రమాణం సర్వభూతానాం ప్రగ్రహాశ్చ భవిష్యథ॥ 13-70-6 (84297) 
న శౌద్రం కర్మ కర్తవ్యం బ్రాహ్మణేన విపశ్చితా।
శౌద్రం హి కుర్వతః కర్మ బ్రాహ్మీ శ్రీరుపరుధ్యతే॥ 13-70-7 (84298) 
శ్రీశ్చ బుద్ధిశ్చ తేజశ్చ విభూతిశ్చ ప్రతాపినీ।
స్వాధ్యాయేనైవ మహాత్ంయం విపులం ప్రతిపత్స్యథ॥ 13-70-8 (84299) 
హుత్వా చాహవనీయస్థం మహాభాగ్యే ప్రతిష్ఠితాః।
అగ్రభోజ్యాః ప్రసూతీనాం శ్రియా బ్రాహ్మయాఽనుకల్పితాః  13-70-9 (84300) 
శ్రద్ధయా పరయా యుక్తా హ్యనభిద్రోహలబ్ధయా।
దమస్వాధ్యాయనిరతాః సర్వాన్కామానవాప్స్యథ॥ 13-70-10 (84301) 
యచ్చైవ మానుషే లోకే యచ్చ దేవేషు కించన।
సర్వం వస్తపసా సాధ్యం జ్ఞానేన నియమేన చ॥ 13-70-11 (84302) 
`యుష్మత్సంమాననాం ప్రీతిం పావనైః క్షత్రియా భృశం।'
అముత్రేహ సమాయాంతి వైశ్యశూద్రాధికాస్తథా॥  13-70-12 (84303) 
అరక్షితాశ్చ యుష్మాభిర్విరుద్ధా యాంతి విప్రవం।
యుష్మత్తేజోధృతా లోకాస్తద్రక్ష్యథ జగత్త్రయం॥'  13-70-13 (84304) 
ఇత్యేవం బ్రహ్మగీతాస్తే సమాఖ్యాతా మయాఽనఘ।
విప్రానుకంపార్థమిదం తేన ప్రోక్తం హి ధీమతా॥ 13-70-14 (84305) 
భూయస్తేషాం బలం మన్యే యథా రాజ్ఞస్తపస్వినః।
దురాసదాశ్చ చండాశ్చ తపసా క్షిప్రకారిణః॥ 13-70-15 (84306) 
సంత్యేషాం సింహసత్వాశ్చ వ్యాఘ్రసత్వాస్తథాఽపరే।
వరాహమృగసత్వాశ్చ గజసత్వాస్తథాఽపరే॥ 13-70-16 (84307) 
సర్పస్పర్శసమాః కేచిత్తథాఽన్యే మకరస్పృశః।
విభాష్య ఘాతినః కేచిత్తథా చక్షుర్హణోఽపరే॥ 13-70-17 (84308) 
సంతి చాశీవిషసమాః సంతి మందాస్తథాఽపరే।
వివిధానీహ వృత్తాని బ్రాహ్మణానాం యుధిష్ఠిర॥ 13-70-18 (84309) 
మేకలా ద్రావిడా లాటాః పౌండ్రాః కాన్వశిరాస్తథా।
శౌండికా దరదా దార్వాశ్చోరాః శబరబర్బరాః॥ 13-70-19 (84310) 
కిరాతా యవనాశ్చైవ తాస్తాః క్షత్రియజాతయః।
వృషత్వమనుప్రాప్తా బ్రాహ్మణానామదర్శనాత్॥ 13-70-20 (84311) 
బ్రాహ్మణానాం పరిభవాదసురాః సలిలేశయాః।
బ్రాహ్మణానాం ప్రసాదాచ్చ దేవాః స్వర్గనివాసినః॥ 13-70-21 (84312) 
అశక్యం స్ప్రష్టుమాకాశమచాల్యో హిమవాన్గిరిః।
అవార్యా సేతునా గంగా దుర్జయా బ్రాహ్మమా భువి॥ 13-70-22 (84313) 
న బ్రాహ్మణవిరోధేన శక్యా శాస్తుం వసుంధరా।
బ్రాహ్మణా హి మహాత్మానో దేవానామపి దేవతాః॥ 13-70-23 (84314) 
తాన్పూజయస్వ సతతం దానేన పరిచర్యయా।
యదీచ్ఛసి మహీం భోక్తమిమాం సాగరమేఖలాం॥ 13-70-24 (84315) 
ప్రతిగ్రహేణ తేజో హి విప్రాణా శాంయతేఽనఘ।
ప్రతిగ్రహం యే నేచ్ఛేయుస్తేఽపి రక్ష్యాస్త్వయా నృప॥ ॥ 13-70-25 (84316) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తతితమోఽధ్యాయః॥ 70 ॥

Mahabharata - Anushaasana Parva - Chapter Footnotes

7-70-1 జన్మనైవ సంస్కారాద్యభావేఽపి బ్రాహ్మణో నమస్య ఏవ। ప్రశ్రితం పక్వమన్నం తత్స్వాగ్రే భోక్తుమర్హః ప్రశ్రితాగ్రభుక్॥ 7-70-2 సుమనసాం దేవానాం ముఖమివ భూతాః సుమనోముఖాః॥ 7-70-3 నోఽస్మాకం ద్విషతః శత్రూన్। తైరపూజితా బ్రాహ్మణా హన్యురితి సంబంధః॥ 7-70-4 సమాదధత్ సమాధిం నియమం కృతవాన్॥ 7-70-5 బ్రహ్మా బ్రాహ్మణః। వః శోభనం శ్రేయస్తేనైవ॥ 7-70-6 ప్రగ్రహాః దమనక్షభా రజ్జ్వ ఇవ॥ 7-70-7 శౌద్రం కర్మ సేవా॥ 7-70-8 శ్రీశ్చేత్యాదేః శ్రియమిత్యాదిరర్థః॥ 7-70-9 ఆహృవనీయస్థం దేవతాగణం ప్రసూతీనాం శిశుభ్యోఽప్యగ్రే భోజ్యం యేషాం తే। బ్రాహ్ంయా శ్రియా విద్యయాఽనుకల్పితాః పాత్రీభూతాః॥ 7-70-15 చండత్వాదిదోషవంతోపి పూజ్యా ఏవేత్యర్థః॥ 7-70-17 కార్పాసమృదవః కేచిదితి థ. పాఠః॥ 7-70-20 అదర్శనాత్ అననుగ్రహాత్॥





అనుశాసనపర్వ - అధ్యాయ 071

॥ శ్రీః ॥

13.71. అధ్యాయః 071 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణమాహాత్ంయప్రతిపాదకశక్రశంబరసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-71-1x"
name="anuzAsana-13-71-1x">భీష్మ ఉవాచ।

అత్రాప్యుదాహరంతీమమితిహాసం పురాతనం।
శక్రశంబరసంవాదం తన్నివోధ యుధిష్ఠిర॥ 13-71-1 (84317) 
శక్రో హ్యజ్ఞాతరూపేణ జటీ భూత్వా సువారుణః।
విప్రరూపం సమాస్థాయ ప్రశ్నం పప్రచ్ఛ శంబరం॥ 13-71-2 (84318) 
కేన శంబర వృత్తేన స్వజాత్యానధితిష్ఠసి।
శ్రేష్ఠం త్వాం కేన మన్యంతే తద్వై ప్రబ్రూహి తత్త్వతః॥ 13-71-3 (84319) 
శంబర ఉవాచ। 13-71-4x (7008) 
నాసూయామి సదా విప్రాన్బ్రాహ్మమేవ చ మే మతం।
శాస్త్రాణి వదతో విప్రాన్సంమన్యామి యథాసుఖం॥ 13-71-4 (84320) 
శ్రుత్వా చ నావజానామి నాపరాధ్యామి కర్హిచిత్।
అభ్యర్చ్యాభ్యనుపృచ్ఛామి పాదౌ గృహ్ణామి ధీమతాం॥ 13-71-5 (84321) 
తే విస్రబ్ధాః ప్రభాషంతే సంయచ్ఛంతి చ మాం సదా।
ప్రమత్తేష్వప్రమత్తోఽస్మి సదా సుప్తేషు జాగృమి॥ 13-71-6 (84322) 
తే మాం శాస్త్రపథే యుక్తం బ్రహ్మణ్యమనసూయకం।
సమాసించతి శాస్తారః క్షౌద్రం మధ్వివ మక్షికాః॥ 13-71-7 (84323) 
యచ్చ భాషంతి సంతుష్టాస్తచ్చ గృహ్ణాంయమాయయా।
సమాధిమాత్మనో నిత్యమనులోమమచింతయం॥ 13-71-8 (84324) 
సోహం వాగగ్రమృష్టానాం రసానామవలేహకః।
స్వజాత్యానధితిష్ఠామి నక్షత్రాణీవ చంద్రమాః॥ 13-71-9 (84325) 
ఏతత్పృథివ్యామమృతమేతచ్చక్షురనుత్తమం।
యద్బ్రాహ్మణముఖాచ్ఛాస్త్రమిహ శ్రుత్వా ప్రవర్తతే॥ 13-71-10 (84326) 
ఏతత్కారణమాజ్ఞాయ దృష్ట్వా దేవాసురం పురా।
యుద్ధం పితా మే హృష్టాత్మా విస్మితః సమపద్యత॥ 13-71-11 (84327) 
దృష్ట్వా చ బ్రాహ్మణానాం తు మహిమానం మహాత్మనాం।
పర్యపృచ్ఛత్కథమమీ సిద్ధా ఇతి నిశాకరం॥ 13-71-12 (84328) 
సోమ ఉవాచ। 13-71-13x (7009) 
బ్రాహ్మణాస్తపసా సర్వే సిధ్యంతే వాగ్బలాః సదా।
భుజవీర్యాశ్చ రాజానో వాగస్త్రాశ్చ ద్విజాతయః॥ 13-71-13 (84329) 
ప్రవసన్వాప్యధీయీత బ్రాహ్మీర్దుర్వసతీర్వసన్।
నిర్మన్యురపి నిర్వాణో యతిః స్యాత్సమదర్శనః॥ 13-71-14 (84330) 
అపి చ జ్ఞానసంపన్నః సర్వాన్వేదాన్పితుర్గృహే।
శ్లాఘమాన ఇవాధీయాద్గ్రాంయ ఇత్యేవ తం విదుః॥ 13-71-15 (84331) 
భూమిరేతౌ నిగిరతి సర్పో బిలశయానివ।
రాజానం చాప్యయోద్ధారం బ్రాహ్మణం చాప్రవాసినం॥ 13-71-16 (84332) 
అభిమానః శ్రియం హంతి పురుషస్యాల్పమేధసః।
గర్భేణ దుష్యతే కన్యా గృహవాసేన చ ద్విజః॥ 13-71-17 (84333) 
`విద్యావిదో లోకవిదస్తపోదమసమన్వితాః।
నిత్యపూజ్యాశ్చ వంద్యాశ్చ ద్విజా లోకద్వయేచ్ఛుభిః॥ 13-71-18 (84334) 
ఇత్యేతన్మే పితా శ్రుత్వా సోమాదద్భుతదర్శనాత్।
బ్రాహ్మణాన్పూజయామాస తథైవాహం మహావ్రతాన్॥ 13-71-19 (84335) 
భీష్మ ఉవాచ। 13-71-20x (7010) 
శ్రుత్వైతద్వచనం శక్రో దానవేంద్రముఖాచ్చ్యుతం।
ద్విజాన్సంంపూజయామాస మహేంద్రత్వమవాప చ॥ ॥ 13-71-20 (84336) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకసప్తతితమోఽధ్యాయః॥ 71 ॥

Mahabharata - Anushaasana Parva - Chapter Footnotes

7-71-7 మాం మయి। మధు అమృతతుల్యాం విద్యాం సమాసిచ్చంతి క్షౌద్రం మధుపటలం మక్షికా మధ్వివేత్యావృత్త్యా యోజ్యం॥ 7-71-8 సమాధిం బ్రాహ్మణేషు నిష్ఠాం॥ 7-71-9 వాగగ్రే జిహ్వాగ్రే మృష్టం విద్యామృతం యేషాం బ్రాహ్మణానాం। రసానాముక్తిసుధానాం॥ 7-71-14 బ్రాహ్మర్వేదార్థాః దుర్వసతీః గురుకులవాసక్లేశాత్। అపి అపివా। సతి వైరాగ్యే యతిః స్యాత్॥ 7-71-15 పితుర్గృహే వేదాధ్యయనం నిందతి అపీతి॥ 7-71-16 అప్రవాసినం వేదార్థం గ్రామాంతరే వా సమకుర్వాణం॥





అనుశాసనపర్వ - అధ్యాయ 072

॥ శ్రీః ॥

13.72. అధ్యాయః 072 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి పాత్రలక్షణాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-72-1x"
name="anuzAsana-13-72-1x">యుధిష్ఠిర ఉవాచ।

అపూర్వం వా భవేత్పాత్రమథవాఽపి చిరోషితం।
దూరాదభ్యాగతం వాఽపి కిం పాత్రం స్యాత్పితామహ॥ 13-72-1 (84337) 
భీష్మ ఉవాచ। 13-72-2x (7011) 
క్రియా భవతి కేషాంచిదుపాంశువ్రతముత్తమం।
యో నో యాచేత యత్కించిత్సర్వం దద్యామ ఇత్యపి॥ 13-72-2 (84338) 
అపీడయన్భృత్యవర్గమిత్యేవమనుశుశ్రుమ।
పీడయన్భృత్యవర్గం హి ఆత్మానమపకర్షతి॥ 13-72-3 (84339) 
అపూర్వం చాపి యత్పాత్రం యచ్చాపి స్యాచ్చిరోషితం।
దూరాదభ్యాగతం చాపి తత్పాత్రం న విదుర్బుధాః॥ 13-72-4 (84340) 
యుధిష్ఠిర ఉవాచ। 13-72-5x (7012) 
అపీడయా చ భూతానాం ధర్మస్యాహింసయా తథా।
పాత్రం విద్యామతత్త్వేన యస్మై దత్తం న సంతపేత్॥ 13-72-5 (84341) 
భీష్మ ఉవాచ। 13-72-6x (7013) 
ఋత్విక్పురోహితాచార్యాః శిష్యసంబంధిబాంధవాః।
సర్వే పూజ్యాశ్చ మాన్యాశ్చ శ్రుతవంతోఽనసూయకాః॥ 13-72-6 (84342) 
అతోఽన్యథా వర్తమానాః సర్వే నార్హంతి సత్క్రియాం।
తస్మాద్గుణైః పరీక్షేత పురుషాన్ప్రణిధాయ వై॥ 13-72-7 (84343) 
అక్రోధః సత్యవచనమహింసా దమ ఆర్జవం।
అద్రోహోఽనభిమానశ్చ హ్రీస్తితిక్షా దమః శమః॥ 13-72-8 (84344) 
యస్మిన్నోతాని దృశ్యంతే న చాకార్యాణి భారత।
స్వభావతో నివిష్టాని తత్పాత్రం మానమర్హతి॥ 13-72-9 (84345) 
తథా చిరోషితం చాపి సంప్రత్యాగతమేవ చ।
అపూర్వం చైవ పూర్వం చ తత్పాత్రం మానమర్హతి॥ 13-72-10 (84346) 
అప్రామాణ్యం చ వేదానాం శాస్త్రాణాం చాభిలంఘనం।
అవ్యవస్థా చ సర్వత్ర ఏతన్నాశనమాత్మనః॥ 13-72-11 (84347) 
భవేత్పండితమానీ యో బ్రాహ్మణో వేదనిందకః।
ఆన్వీక్షికీం తర్కవిద్యామనురక్తో నిరర్థికాం॥ 13-72-12 (84348) 
హేతువాదాన్బువన్సత్సు విజేతాఽహేతువాదకః।
ఆక్రోష్టా చాతివక్తా చ బ్రాహ్మణానాం సదైవహి॥ 13-72-13 (84349) 
సర్వాభిశంకీ మూఢశ్చ బాలః కటుకవాగపి।
బోద్ధవ్యస్తాదృశస్తాత నరం శ్వానం హి తం విదుః॥ 13-72-14 (84350) 
యథా శ్వా భషితుం చైవ హంతు చైవావసజ్జతే।
ఏవం సంభాషణార్థాయ సర్వశాస్త్రవధాయ చ। 
`అల్పశ్రుతాః కుతర్కాశ్చ దృష్టాః సృష్టాః కుపండితాః॥  13-72-15 (84351) 
శ్రుతిస్మృతీ చేతిహాసపురాణారణ్యవేదినః।
అనురుంధ్యాద్బహుజ్ఞాంశ్చ సారజ్ఞాశ్చైవ పండితాః॥'  13-72-16 (84352) 
లోకయాత్రా చ ద్రష్టవ్యా ధర్మశ్చాత్మహితాని చ।
ఏవం నరో వర్తమానః శాశ్వతీర్వర్ధతే సమాః॥ 13-72-17 (84353) 
ఋణమున్ముచ్య దేవానామృషీణాం చ తథైవ చ।
పితౄణామథ విప్రాణామతిథీనాం చ పంచమం॥ 13-72-18 (84354) 
పర్యాయేణ విముక్తో యః సునిర్ణిక్తేన కర్మణా।
ఏవం గృహస్థః కర్మాణి కుర్వంధర్మానన హీయతే॥ ॥ 13-72-19 (84355) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విసప్తతితమోఽధ్యాయః॥ 72 ॥

Mahabharata - Anushaasana Parva - Chapter Footnotes

7-72-2 కశ్చిద్యజ్ఞార్థం కశ్చిత్ గురుదక్షిణార్థం కశ్చిత్కుటుంబభరణార్థమితి ఏవంరూపా క్రియా కేషాంచిత్పాత్రత్వే ప్రధానం భవతి కేషాంచిదుషాంశువ్రతం మౌనం పారివ్రాజ్యమితి। దద్యామః దదామ ఇత్యేవ వక్తవ్యం నత్వేతేషు కంచిత్ప్రత్యాచక్షీతేత్యర్థః॥ 7-72-5 దత్తం ప్రదేయవస్త్వభిమానినీ దేవతా న సంతపేత్। విప్రే వేదవివర్జితే। దీయమానం రుదత్యన్నమితి స్మృతేః। అతః కస్తాదృశ ఇతి ప్రశ్నః॥ 7-72-6 ముఖ్యం పాత్రం విశేషేణ శ్రుతవంతోఽనసూయకా ఇతి॥ 7-72-10 తథా అక్రోధాదిగుణవిశిష్టం॥ 7-72-11 అపాత్రతావీజమాహ అప్రామాణ్యమితి। ఆత్మనః పాత్రతాయా ఇతి శేషః॥ 7-72-12 నిరర్థికాం శ్రుతివిరోధిత్వేన మోక్షానుపయోగినీం॥ 7-72-13 అహేతువాదకః శాస్త్రోక్తహేతువాదవిరోధాత్॥ 7-72-14 బోద్ధవ్యః అస్పృశ్యత్వేనేతి శేషః॥ 7-72-17 ధర్మశ్చాత్మహితాయ చేతి థ.ధ.పాఠః॥ 7-72-18 దేవానామృణం యజ్ఞేన ఋషీణాం వేదాధిగమేన పితౄణాం ప్రజోత్పాదనేన విప్రాణాం దానమానేనాఽతిథీనాం సంయగాతిథ్యేన చోన్ముచ్యాఽపాకృత్య కర్మాణి కుర్యన్నిత్యుత్తరేణాన్వయః॥





అనుశాసనపర్వ - అధ్యాయ 073

॥ శ్రీః ॥

13.73. అధ్యాయః 073 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీస్వభావప్రతిపాదకనారదపంచచూడాసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-73-1x"
name="anuzAsana-13-73-1x">యుధిష్ఠిర ఉవాచ।

స్త్రీణాం స్వభావమిచ్ఛామి శ్రోతుం భరతసత్తమ।
స్త్రియో హి మూలం దోషాణాం లఘుచిత్తా హి తాః స్మృతాః?  13-73-1 (84356) 
భీష్మ ఉవాచ। 13-73-2x (7014) 
అత్రాప్యుదాహరంతీమమితిహాసం పురాతనం।
నారదస్య చ సంవాదం పుంశ్చల్యా పంచచూడాయా॥ 13-73-2 (84357) 
లోకాననుచరన్సర్వాందేవర్షిర్నారదః పురా।
దదర్శాప్సరసం బ్రాహ్మీం పంచచూడామనిందితాం॥ 13-73-3 (84358) 
తాం దృష్ట్వా చారుసర్వాంగీం పప్రచ్చాప్సరసం మునిః।
సంశయో హృది కశ్చిన్మే బ్రూహి తన్మే సుమధ్యమే॥ 13-73-4 (84359) 
ఏవముక్తాఽథ సా విప్రం ప్రత్యువాచాథ నారదం।
విషయే సతి వక్ష్యామి సమర్థాం మన్యసే చ మాం॥ 13-73-5 (84360) 
నారద ఉవాచ। 13-73-6x (7015) 
న త్వామవిషయే భద్రే నియోక్ష్యామి కథంచన।
స్త్రీణాం స్వభావమిచ్ఛామి త్వత్తః శ్రోతుం వరాననే॥ 13-73-6 (84361) 
ఏతచ్ఛ్రుత్వా వచస్తస్య దేవర్షేరప్సరోత్తమా।
ప్రత్యువాచ న శక్ష్యామి స్త్రీ సతీ నిందితుం స్త్రియః॥ 13-73-7 (84362) 
విదితాస్తే స్త్రియో యాశ్చ యాదృశాశ్చ స్వభావతః।
న మామర్హసి దేవర్షే నియోక్తుం కార్య ఈదృశే॥ 13-73-8 (84363) 
తామువాచ స దేవర్షిః సత్యం వద సుమధ్యమే।
మృషావాదే భవేద్దోషః సత్యే దోషో న విద్యతే॥ 13-73-9 (84364) 
ఇత్యుక్తా సా కృతమతిరభవచ్చారుహాసినీ।
స్త్రీదోషాఞ్శాశ్వతాన్సత్యాన్భాషితుం సంప్రచక్రమే॥ 13-73-10 (84365) 
కులీనా రూపవత్యశ్చ నాథవత్యశ్చ యోషితః।
మర్యాదాసు న తిష్ఠంతి స దోషః స్త్రీషు నారద  13-73-11 (84366) 
న స్త్రీభ్యః కించిదన్యద్వై పాపీయస్తరమస్తి వై।
స్త్రియో హి మూలం దోషాణాం తథా త్వమపి వేత్థ హ॥ 13-73-12 (84367) 
సమాజ్ఞాతానృద్ధిమతః ప్రతిరూపాన్వశే స్థితాన్।
పతీనంతరమాసాద్య నాలం నార్యః పరీక్షితుం॥ 13-73-13 (84368) 
అసద్ధర్మస్త్వయం స్త్రీణామస్మాకం భవతి ప్రభో।
పాపీయసో నరాన్యద్వై లజ్జాం త్యక్త్వా భజామహే॥ 13-73-14 (84369) 
స్త్రియం హి యః ప్రార్థయతే సన్నికర్షం చ గచ్ఛతి।
ఈషచ్చ కురుతే సేవాం తమేవేచ్ఛంతి యోషితః॥ 13-73-15 (84370) 
అనర్థిత్వాన్మనుష్యాణాం భయాత్పరిజనస్య చ।
మర్యాదాయామమర్యాదాః స్త్రియస్తిష్ఠంతి భర్తృషు॥ 13-73-16 (84371) 
నాసాం కశ్చిదగంయోస్తి నాసాం వయసి నిశ్చయః॥
విరూపం రూపవంతం వా పుమానిత్యేవ భుంజతే॥ 13-73-17 (84372) 
న భయాన్నాప్యనుక్రోశాన్నార్థహేతోః కథంచన।
న జ్ఞాతికులసంబంధాత్స్త్రియస్తిష్ఠంతి భర్తృషు॥ 13-73-18 (84373) 
యౌవనే వర్తమానానాం మృష్టాభరణవాససాం।
నారీణాం ఖైరవృత్తీనాం స్పృహయంతి కులస్త్రియః॥ 13-73-19 (84374) 
యాశ్చ శశ్వద్బహుమతా రక్ష్యంతే దయితాః స్త్రియః।
అపి తాః సంప్రసజ్జంతే కుబ్జాంధజడవామనైః॥ 13-73-20 (84375) 
పంగుష్వథ చ దేవర్షే యే చాన్యే కుత్సితా నరాః।
స్త్రీణామగంయో లోకేఽస్మిన్నాస్తి కశ్చిన్మహామునే॥ 13-73-21 (84376) 
యది పుంసాం గతిర్బ్రహ్మన్కథంచిన్నోపపద్యతే।
అప్యన్యోన్యం ప్రవర్తంతే న హి తిష్ఠంతి భర్తృషు॥ 13-73-22 (84377) 
`దుష్టాచారాః పాపరతా అసత్యా మాయయా వృతాః।
అదృష్టబుద్ధిబహులాః ప్రాయేణేత్యవగంయతాం॥ 13-73-23 (84378) 
అలాభాత్పురుషాణాం హి భయాత్పరిజనస్య చ।
వధబంధభయాచ్చాపి స్వయం గుప్తా భవంతి తాః॥ 13-73-24 (84379) 
చలస్వభావా దుఃసేవ్యా దుర్గ్రాహ్యా భావతస్తథా।
ప్రాజ్ఞస్య పురుషస్యేహ యథాభావాస్తథా స్త్రియః॥ 13-73-25 (84380) 
నాగ్నిస్తృప్యతి కాష్ఠానాం నాపగానాం మహోదధిః।
నాంతకః సర్వభూతానాం న పుంసాం వామలోచనాః॥ 13-73-26 (84381) 
ఇదమన్యచ్చ దేవర్షే రహస్యం సర్వయోషితాం।
దృష్ట్వైవ పురుషం హ్యన్యం యోనిః ప్రక్లిద్యతే స్త్రియాః॥ 13-73-27 (84382) 
కామానామపి దాతారం కర్తారం మానసాంత్వయోః।
రక్షితారం న మృష్యంతి స్వభర్తారమసత్స్త్రియః॥ 13-73-28 (84383) 
న కామభోగాన్విపులాన్నాలంకారార్థసంచయాన్।
తథైవ బహుమన్వంతే యథా రత్యామనుగ్రహం॥ 13-73-29 (84384) 
అంతకః శమనో మృత్యుః పాతాలం బడబాముఖం।
క్షురధారా విషం సర్పో వహ్నిరిత్యేకతః స్త్రియః॥ 13-73-30 (84385) 
యతశ్చ భూతాని మహాంతి పంచ
యతశ్చ లోకా విహితా విధాత్రా। 
యతః పుమాంసః ప్రమదాశ్చ నిర్మితా-
స్తతశ్చ దోషాః ప్రమదాసు నారద॥ ॥  13-73-31 (84386) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిసప్తతితమోఽధ్యాయః॥ 73 ॥

Mahabharata - Anushaasana Parva - Chapter Footnotes

7-73-1 లఘుచిత్తాః వాయువత్ చలచిత్తాః॥ 7-73-3 బ్రాహ్మీం బ్రహ్మలోకస్థాం॥ 7-73-5 విషయే వక్తుం యోగ్యత్వే॥ 7-73-8 నియోక్తుం ప్రశ్న ఈదృశే ఇతి ట.థ.ధ.పాఠః॥ 7-73-10 కృతమతిః వక్ష్యామీతి కృతనిశ్చయాఽభవత్॥ 7-73-22 గతిః ప్రాప్తిః। అన్యోన్యం కృత్రిమలింగధారిణ్యో భూత్వా మైథునార్థం ప్రవర్తంతే। ఏతచ్చ లోకప్రసిద్ధం। భర్తృషు దూరస్థేషు ఇతి శేషః। నహి తిష్ఠంతి ధైర్యే ఇతి శేషః॥ 7-73-24 భయాత్పరిభవస్య చేతి థ.ధ. పాఠః॥ 7-73-26 కాష్ఠానాం కాష్ఠైః॥





అనుశాసనపర్వ - అధ్యాయ 074

॥ శ్రీః ॥

13.74. అధ్యాయః 074 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీణాం దుశ్చరితకథనం॥

Mahabharata - Anushaasana Parva - Chapter Text

<a id="anuzAsana-13-74-1x"
name="anuzAsana-13-74-1x">యుధిష్ఠిర ఉవాచ।

ఇమే వై మానవా లోకే స్త్రీషు సజ్జంత్యభీక్ష్ణశః।
మోహేన పరమావిష్టా దేవదృష్టేన కర్మణా॥ 13-74-1 (84387) 
స్త్రియశ్చ పురుషేష్వేవ ప్రత్యక్షం లోకసాక్షికం।
అత్ర మే సంశయస్తీవ్రో హృది సంపరివర్తతే॥ 13-74-2 (84388) 
కథమాసాం నరాః సంగం కుర్వతే కురునందనః।
స్త్రియో వాతేషు రజ్యంతే విరజ్యంతే చ తాః పునః॥ 13-74-3 (84389) 
ఇతి తాః పురుషవ్యాఘ్ర కథం శక్యాస్తు రక్షితుం।
ప్రమదాః పురుషేణేహ తన్మే వ్యాఖ్యాతుమర్హసి॥ 13-74-4 (84390) 
భీష్మ ఉవాచ। 13-74-5x (7016) 
ఏత్వా హి స్వీయమాయాభిర్వంచయంతీహ మానవాన్।
న చాసాం ముచ్యతే కశ్చిత్పురుషో హస్తమాగతః॥ 13-74-5 (84391) 
గావో నవతృణానీవ గృహ్ణంత్యేతా నవన్నవం॥  13-74-6 (84392) 
శంబరస్య చ యా మాయా మాయా యా నముచేరపి।
బలేః కుంభీనసేశ్చైవ సర్వాస్తాం యోషితో విదుః॥ 13-74-7 (84393) 
హసంతం ప్రహసంత్యేతా రుద్రంతం ప్రరుదంతి చ।
అప్రియం ప్రియవాక్యైశ్చ గృహ్ణతే కాలయోగతః॥ 13-74-8 (84394) 
`యది జిహ్వాసహస్రం స్యాజ్జీవేచ్చ శరదాం శతం।
అనన్యకర్మా స్త్రీదోషాననుక్త్వా నిధనం వ్రజేత్॥'  13-74-9 (84395) 
ఉశనా వేద యచ్ఛాస్త్రం యచ్చ వేద బృహస్పతిః।
స్త్రీ బుద్ధ్యా న విశిష్యేత తాస్తు రక్ష్యాః కథం నరైః॥ 13-74-10 (84396) 
అనృతం సత్యమిత్యాహుః సత్యం చాపి తథాఽనృతం।
ఇతి యాస్తాః కథం వీర సంరక్ష్యాః పురుషైరిహ। 
`దోషాస్పదేఽశుచౌ దేహే హ్యాసాం సక్తాస్త్వహో నరాః'॥  13-74-11 (84397) 
స్త్రీణాం బుద్ధ్యర్థనిష్కర్షాదర్థశాస్త్రాణి శత్రుహన్।
బృహస్పతిప్రభృతిభిర్మన్యే సద్భిః కృతాని వై॥ 13-74-12 (84398) 
సంపూజ్యమానాః పురుషైర్వికుర్వంతి మనో నృషు।
అపాస్తాశ్చ తథా రాజన్వికుర్వంతి మనః స్త్రియః॥ 13-74-13 (84399) 
ఇమాః ప్రజా మహాపాహో ధార్మిక్య ఇతి నః శ్రుతం॥  13-74-14 (84400) 
సత్కృతాసత్కృతాశ్చాపి వికుర్వంతి మనః సదా।
కస్తాః శక్తో రక్షితుం స్యాదితి మే సంశయో మహాన్॥ 13-74-15 (84401) 
తథా బ్రూహి మహాభాగ కురూణాం వంశవర్ధన।
యది శక్యా కురుశ్రేష్ఠ రక్షా తాసాం కదాచన।  13-74-16 (84402) 
కర్తుం వా కృతపూర్వం వా తన్మే వ్యాఖ్యాతుమర్హసి॥ ॥  13-74-17 (84403) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుఃసప్తతితమోఽధ్యాయః॥ 74 ॥

Mahabharata - Anushaasana Parva - Chapter Footnotes

7-74-7 కుహకాని చ వార్ష్ణేయ సర్వాస్తా ఇతి ట.థ.పాఠః॥ 7-74-13 ఏతాః పూజితా దిక్కృతా వా తుల్యవద్వికారం జనయంతీత్యర్థః॥ 7-74-14 ఇమాః స్త్రీరూపాః ధార్మిక్య ఇతి శ్రుతం సావిత్ర్యాదిషు దృష్టం చ॥





అనుశాసనపర్వ - అధ్యాయ 075

॥ శ్రీః ॥

13.75. అధ్యాయః 075 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీణాం పురుషచిత్తప్రమథనాయ శక్తిశేషదానపూర్వకం బ్రహ్మణా సృష్టతయా తద్రక్షణస్య దుష్కరత్వకథనం॥ 1 ॥ స్త్రీణాం రక్షణస్య దుశ్శకత్వే దృష్టాంతతయా విపులోపాఖ్యానకథనారంభః॥ 2 ॥ గురుణా స్వభార్వారక్షణం నియుక్తేన విపులనాంనా తదర్థం యోగేన తచ్ఛరీరప్రవేశః॥ 3 ॥

Mahabharata - Anushaasana Parva - Chapter Text

<a id="anuzAsana-13-75-1x"
name="anuzAsana-13-75-1x">భీష్మ ఉవాచ।

ఏవమేతన్మహాబాహో నాత్ర మిథ్యాఽస్తి కించన।
యథా బ్రవీషి కౌరవ్య నారీం ప్రతి జనాధిప॥ 13-75-1 (84404) 
అత్ర తే వర్తయిష్యామి ఇతిహాసం పురాతనం।
యథా రక్షా కృతా పూర్వం విపులేన మహాత్మనా॥ 13-75-2 (84405) 
ప్రమదాశ్చ యథా సృష్టా బ్రహ్మణా భరతర్షభ॥
యదర్థం తచ్చ తే తాత ప్రవక్ష్యామి నరాధిప॥ 13-75-3 (84406) 
న హి స్త్రీభ్యః పరం పుత్ర పాపీయః కించిదస్తి వై।
అగ్నిర్హిః ప్రమదా దీప్తో మాయాశ్చ మయజా విభో। 
క్షురధారా విషం సర్పో మృత్యురిత్యేకతః స్త్రియః॥  13-75-4 (84407) 
ప్రజా ఇమా మహాబాహో ధార్మిక్య ఇతి నః శ్రుతం।
స్వయం గచ్ఛంతి దేవత్వం తతో దేవానియాద్భయం॥ 13-75-5 (84408) 
అథాభ్యాగచ్ఛందేవాస్తే పితామహమరిందమ।
నివేద్య మానసం చాపి తూష్ణీమాసన్నధోముఖాః॥ 13-75-6 (84409) 
తేషామంతర్గతం జ్ఞాత్వా దేవానాం స పితామహః।
మానవానాం ప్రమోహార్థం కృత్యా నార్యోఽసృజత్ప్రభుః॥ 13-75-7 (84410) 
పూర్వసర్గే తు కౌంతేయ సాధ్వ్యో నార్య ఇహాభవన్।
అసాధ్వ్యస్తు సముత్పన్నాః కృత్యాః సర్గాత్ప్రజాపతేః  13-75-8 (84411) 
తాభ్యః కామాన్యథాకామం ప్రాదాద్ధి స పితామహః।
తాః కామలుబ్ధాః ప్రమదాః ప్రామథ్నంత నరాన్సదా॥ 13-75-9 (84412) 
క్రోధం కామస్య దేవేశః సహాయం చాసృజత్ప్రభుః।
అసజ్జంత ప్రజాః సర్వాః కామక్రోధవశంగతాః॥ 13-75-10 (84413) 
`ద్విజానాం చ గురూణాం చ మహాగురునృపాదినాం।
క్షణస్త్రీసంగకామోత్థా యాతనాహో నిరంతరా॥ 13-75-11 (84414) 
అరక్తమనసాం నిత్యం బ్రహ్మచర్యామలాత్మనాం।
తపోదమార్చనాధ్యానయుక్తానాం శుద్ధిరుత్తమా॥'  13-75-12 (84415) 
న చ స్త్రీణాం క్రియాః కాశ్చిదితి ధర్మో వ్యవస్థితః।
నిరింద్రియా హ్యశాస్త్రాశ్చ స్త్రియోఽనృతమితి శ్రుతిః॥ 13-75-13 (84416) 
శయ్యాసనమలంకారమన్నపానమనార్యతాం।
దుర్వాగ్భావం రతిం చైవ దదౌ స్త్రీభ్యః ప్రజాపతిః॥ 13-75-14 (84417) 
న తాసాం రక్షణం శక్యం కర్తుం పుంసాం కథంచన।
అపి విస్వకృతా తాత కుతస్తు పురుషైరిహ॥ 13-75-15 (84418) 
వాచా చ వధబంధైర్వా క్లేశైర్వా వివిధైస్తథా।
న శక్యా రక్షితుం నార్యస్తా హి నిత్యమసంయతాః॥ 13-75-16 (84419) 
ఇదం తు పురుషవ్యాఘ్ర పురస్తాచ్ఛ్రుతవానహం।
యథా రక్షా కృతా పూర్వం విపులేన గురుస్త్రియాః॥ 13-75-17 (84420) 
ఋషిరాసీన్మహాభాగో దేవశర్మేతి విశ్రుతః।
తస్య భార్యా రుచిర్నామ రూపేణాసదృశీ భువి॥ 13-75-18 (84421) 
తస్యా రూపేణ సంమత్తా దేవగంధర్వదానవాః।
విశేషేణ తు రాజేంద్ర వృత్రహా పాకశాసనః॥ 13-75-19 (84422) 
నారీణాం చరితజ్ఞశ్చ దేవశర్మా మహామతిః।
యథాశక్తి యథోస్సాహం భార్యాం తామభ్యరక్షత॥ 13-75-20 (84423) 
పురందరం చ జానంశ్చ పరస్త్రీకామచారిణం।
తస్మాద్యత్నేన భార్యాయా రక్షణం స చకార హ॥ 13-75-21 (84424) 
స కదాచిదృషిస్తాత యజ్ఞం కర్తుమనాస్తదా।
భార్యాసంరక్షణం కార్యం కథం స్యాదిత్యచింతయత్॥ 13-75-22 (84425) 
రక్షావిధానం మనసా స సంచింత్య మహాతపాః।
ఆహూయ దయితం శిష్యం విపులం ప్రాహ భార్గవం॥ 13-75-23 (84426) 
యజ్ఞకారో గమిష్యామి రుచిం చేమాం సురేశ్వరః।
యతః ప్రార్థయతే నిత్యం తాం రక్షస్వ యథాబలం॥ 13-75-24 (84427) 
అప్రమత్తేన తే భావ్యం సదా ప్రతి పురందరం।
స హి రూపాణి కురుతే వివిధాని భృగూత్తమ॥ 13-75-25 (84428) 
భీష్మ ఉవాచ। 13-75-26x (7017) 
ఇత్యుక్తో విపులస్తేన తపస్వీ నియతేంద్రియః।
సదైవోగ్రతపా రాజన్నగ్ర్యర్కసదృశద్యుతిః॥ 13-75-26 (84429) 
ధర్మజ్ఞః సత్యవాదీ చ తథేతి ప్రత్యభాషత।
పునశ్చేదం మహారాజ పప్రచ్ఛ ప్రస్థితం గురుం॥ 13-75-27 (84430) 
కాని రూపాణి శక్రస్య భవంత్యాగచ్ఛతో మునే।
వపుస్తేజశ్చ కీదృగ్వై తన్మే వ్యాఖ్యాతుమర్హసి॥ 13-75-28 (84431) 
భీష్మ ఉవాచ। 13-75-29x (7018) 
తతః స భగవాంస్తస్మై విపులాయ మహాత్మనే।
ఆచచక్షే యథాతత్త్వం మాయాం శక్రస్య భారత॥ 13-75-29 (84432) 
బహుమాయః స విప్రర్షే బలహా పాకశాసనః।
తాంస్తాన్వికురుతే భావాన్బహూనథ ముహుర్ముహుః॥ 13-75-30 (84433) 
కిరీటీ వజ్రధృగ్ధన్వీ ముకుటీ బద్ధకుండలః।
భవత్యథ ముహూర్తేని చండాలసమదర్శనః॥ 13-75-31 (84434) 
శిఖీ జటీ చీరవాసాః పునర్భవతి పుత్రక।
బృహచ్ఛరీరశ్చ పనశ్చీరవాసాః పునః కృశః॥ 13-75-32 (84435) 
గౌరం శ్యామం చ కృష్ణం చ వర్ణం వికురుతే పునః।
విరూపో రూపవాంశ్చైవ యువా వృద్ధస్తథైవ చ॥ 13-75-33 (84436) 
`ప్రాజ్ఞో జడశ్చ మూకశ్చ హ్రస్వో దీర్ఘస్తథైవ చ।'
బ్రాహ్మణః క్షత్రియశ్చైవ వైశ్యః శూద్రస్తథైవ చ॥  13-75-34 (84437) 
ప్రతిలోమోఽనులోమశ్చ భవత్యథ శతక్రతుః।
శుకవాయసరూపీ చ హంసకోకిలరూపవాన్॥ 13-75-35 (84438) 
సింహవ్యాఘ్రగజానాం చ రూపం ధారయతే పునః।
దైవం దైత్యమథో రాజ్ఞాం వపుర్ధారయతేఽపి చ॥ 13-75-36 (84439) 
అకృశో మాయుభగ్రాంగః శకునిర్వికృతస్తథా।
చతుష్పాద్బహురూపశ్చ పునర్భవతి బాలిశః॥ 13-75-37 (84440) 
మక్షికామశకాదీనాం వపుర్ధారయతేఽపి చ।
న శక్యమస్య గ్రహణం కర్తుం విపుల కేనచిత్॥ 13-75-38 (84441) 
అపి విశ్వకృతా తాత యేన సృష్టమిదం జగత్।
పునరంతర్హితః శక్రో దృశ్యతే జ్ఞానచక్షుషా॥ 13-75-39 (84442) 
వాయుభూతశ్చ స పునర్దేవరాజో భవత్యుతః।
ఏవంరూపాణి సతతం కురుతే పాకశాసనః। 
తస్మాద్విపుల యత్నేన రక్షేమాం తనుమధ్యమాం॥  13-75-40 (84443) 
యథా రుచిం నవలిహేద్దేవేంద్రో భృగుసత్తమ।
క్రతావుపహితే న్యస్తం హవిః శ్వేవ దురాత్మవాన్॥ 13-75-41 (84444) 
ఏవమాఖ్యాయ స మునిర్యజ్ఞకారోఽగమత్తదా।
దేవశర్మా మహాభాగస్తతో భరతసత్తమ॥ 13-75-42 (84445) 
విపులస్తు వచః శ్రుత్వా గురోశ్చింతాముపేయివాన్।
రక్షాం చ పరమాం చక్రే దేవరాజాన్మహాబలాత్॥ 13-75-43 (84446) 
కిన్ను శక్యం మయా కర్తుం గురుదారాభిరక్షణే।
మాయావీ హి సురేంద్రోసౌ దుర్ధర్షశ్చాపి వీర్యవాన్॥ 13-75-44 (84447) 
నీపిధాయాశ్రమం శక్యో రక్షితుం పాకశాసనః।
ఉటజం వా తథా హ్యస్య నానావిధసరూపతా॥ 13-75-45 (84448) 
వాయురూపేణ వా శక్రో గురుపత్నీం ప్రధర్షయేత్।
తస్మాదిమాం సంప్రవిశ్య రుచిం స్థాస్యేహమద్య వై॥ 13-75-46 (84449) 
అథవా పౌరుషేణేయం న శక్యా రక్షితుం మయా।
బహురూపో హి భగవాంఛ్రూయతే పాకశాసనః॥ 13-75-47 (84450) 
సోహం యోగబలాదేనాం రక్షిష్యే పాకశాసనాత్।
గాత్రాణి గాత్రైరస్యాహం సంప్రవేక్ష్యే హి రక్షితుం॥ 13-75-48 (84451) 
యద్యుచ్ఛిష్టామిమాం పత్నీమద్య పశ్యతి మే గురుః।
శప్స్యత్యసంశయం కోపాద్దివ్యజ్ఞానో మహాతపాః॥ 13-75-49 (84452) 
న చేయం రక్షితుం శక్యా యథాఽన్యా ప్రమదా నృభిః।
మాయావీ హి సురేంద్రోసావహో ప్రాప్తోస్మి సంశయం॥ 13-75-50 (84453) 
అవశ్యం కరణీయం హి గురోరిహ హి శాసనం।
యది త్వేతదహం కుర్యామాశ్చర్యం స్యాత్కృతం మయా॥ 13-75-51 (84454) 
యోగేనాథ ప్రవిశ్యేదం గురుపత్న్యాః కలేవరం।
అసక్తః పద్మపత్రస్థో జలబిందుర్యథా చలః॥ 13-75-52 (84455) 
ఏవమేవ శరీరే ఽస్యా నివత్స్యామి సమాహితః।
నిర్ముక్తస్య రజోరూపాన్నాపరాధో భవేన్మమ॥ 13-75-53 (84456) 
యథాహి శూన్యాం పథికః సభామధ్యావసేత్యథి।
తథాఽద్యావాసయిష్యామి గురుపత్న్యాః కలేవరం। 
ఏవమేవ శరీరే ఽస్య నివత్స్యామి సమాహితః॥  13-75-54 (84457) 
ఇత్యేవం ధర్మమాలోక్య వేదవేదాంశ్చ సర్వశః।
తపశ్చ విపులం దృష్ట్వా గురోరాత్మన ఏవ చ॥ 13-75-55 (84458) 
ఇతి నిశ్చిత్య మనసా రక్షాం ప్రతి స భార్గవః।
అన్వతిష్ఠత్పరం యత్నం యథా తచ్ఛృణు పార్థివ॥ 13-75-56 (84459) 
గురుపత్నీం సమాసీనో విపులః స మహాతపాః।
ఉపాసీనామనింద్యాంగీ కథార్థైః సమలోభయత్॥ 13-75-57 (84460) 
నేత్రాభ్యాం నేత్రయోరస్యా రశ్మిం సంయోజ్య రశ్మిభిః।
వివేశ విపులః కాయమాకాశం పవనో యథా॥ 13-75-58 (84461) 
లక్షణం లక్షణేనైవ వదనం వదనేన చ। 
అవిచేష్టన్నతిష్ఠద్వై ఛాయేవాంతర్గతో మునిః॥  13-75-59 (84462) 
తతో విష్టభ్య విపులో గురుపత్న్యాః కలేవరం।
ఉవాస రక్షణే యుక్తో న చ సా తమబుధ్యత॥ 13-75-60 (84463) 
13-75-61 (84464) 
యం కాలం నాగతో రాజన్గురుస్తస్య మహాత్మనః।
క్రతుం సమాప్య స్వగృహం తం కాలం సోఽభ్యరక్షత॥
Mahabharata - Anushaasana Parva - Chapter Footnotes

7-75-4 అస్తి హి ప్రమదా దీప్తేతి ట.థ. పాఠః॥ 7-75-13 దరిద్రాశ్చ హ్యమంత్రశ్చ స్త్రియో నిత్యమితి శ్రుతిరితి ధ.పాఠః॥ 7-75-51 అశక్యకరణీయం హీతి ధ.పాఠః॥





అనుశాసనపర్వ - అధ్యాయ 076

॥ శ్రీః ॥

13.76. అధ్యాయః 076 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఇంద్రేణ దేవశర్మమున్యసన్నిధానే తద్భార్యావిలోభనాయ తదాశ్రమాభిగమనం॥ 1 ॥ తథా విపులతపోఽభిభూతేన భయాత్తతో నిర్గమనం॥ 2 ॥ విపులేన శక్రవృత్తాంతనివేదనతుష్టాద్గురోర్వరగ్రహణపూర్వకం తపశ్చరణం॥ 3 ॥

Mahabharata - Anushaasana Parva - Chapter Text

<a id="anuzAsana-13-76-1x"
name="anuzAsana-13-76-1x">భీష్మ ఉవాచ।

తతః కదాచిద్దేవేంద్రో దివ్యరూపవపుర్ధరః।
ఇదమంతరమిత్యేవమభ్యగాత్తమథాశ్రమం॥ 13-76-1 (84465) 
రూపమప్రతిమం కృత్వా లోభనీయం జనాధిపః।
దర్శనీయతమో భూత్వా ప్రవివేశ తమాశ్రమం॥ 13-76-2 (84466) 
స దదర్శ తమాసీనం విపులస్య కలేబరం।
నిశ్చేష్టం స్తబ్ధనయనం యతాఽఽలేఖ్యగతం తథా॥ 13-76-3 (84467) 
రుచిం చ రుచిరాపాంగీం పీనశ్రోణిపయోధరాం।
పద్మపత్రవిశాలాక్షీం సంపూర్ణేందునిభాననాం॥ 13-76-4 (84468) 
సా తమాలోక్య సహసా ప్రత్యుత్తాతుమియేష హ।
రూపేణ విస్మితా కోఽసీత్యథ వక్తుమివేచ్ఛతీ॥ 13-76-5 (84469) 
ఉత్థాతుకామా తు సతీ విష్టవ్ధా విపులేన సా।
నిగృహీతా మనుష్యేంద్ర న శశాక విచేష్టితుం॥ 13-76-6 (84470) 
తామాబభాషే దేవేంద్రః సాంనా పరమవల్*******।
త్వదర్థమాగతం విద్ధి దేవేంద్ర మాం శుచిస్మితే॥ 13-76-7 (84471) 
క్లిశ్యమానమనంగేన త్వత్సంకల్పభవేన హ।
తత్పర్యాప్నుహి మాం సుభ్రు పురా కాలోఽతివర్తతే॥ 13-76-8 (84472) 
తమేవంవాదినం శక్రం శుశ్రావ విపులో మునిః।
గురుపత్నయాః శరీరస్థో దదర్శ త్రిదసాధిపం॥ 13-76-9 (84473) 
న శశాక చ సా రాజన్ప్రత్యుత్థాతుమనిందితా।
వక్తుం చ నాశకద్రాజన్విష్టబ్దా విపులేన సా॥ 13-76-10 (84474) 
ఆకారం గురుపత్న్యాస్తు స విజ్ఞాయ భృగూద్వహః।
నిజయ్నాహ మహాతేజా యోగేన బలవత్ప్రభో। 
బబంధ యోగబంధైశ్చ తస్యాః సర్వేంద్రియాణి సః॥  13-76-11 (84475) 
తాం నిర్వికారాం దృష్ట్వా తు పునరేవ శచీపతిః।
ఉవాచ వ్రీహితో రాజంస్తాం యోగబలమోహితాం॥ 13-76-12 (84476) 
ఏహ్యేహీతి తతః సా తు ప్రతివక్తుమియేష తం।
స తాం వాచ్యం గురోః పత్న్యా విపులః పర్యవర్తయత్॥ 13-76-13 (84477) 
భోః కిమాగమనే కృత్యమితి తస్యాస్తు నిఃసృతా।
వక్త్రాచ్ఛశాంకసదృశాద్వాణీ సంస్కారభూషణా॥ 13-76-14 (84478) 
వీడితా సా తు తద్వాక్యముక్త్వా పరవశా తదా।
పురందరశ్చ సంత్రస్తో బభూవ విమనా భృశం॥ 13-76-15 (84479) 
స తద్వైకృతమాలక్ష్య దేవరాజో విశాంపతే।
అవైక్షత సహస్రాక్షస్తదా దివ్యేన చక్షుషా॥ 13-76-16 (84480) 
స దదర్శ మునిం తస్యాః శరీరాంతరగోచరం।
ప్రతిబింబమివాదర్శే గురుపత్న్యాః శరీరగం॥ 13-76-17 (84481) 
స తం ఘోరేణ తపసా యుక్తం దృష్ట్వా పురందరః।
ప్రావేపత సుసంత్రస్తో వ్రీడితశ్చ తదా విభో॥ 13-76-18 (84482) 
విముచ్య గురుపత్నీం తు విపులః సుమహాతపాః।
స్వకలేబరమావిశ్య శక్రం భీతమథాబ్రవీత్॥ 13-76-19 (84483) 
అజితేంద్రియ దుర్బుద్ధే పాపాత్మక పురందర।
న చిరం పూజయిష్యంతి దేవాస్త్వాం మానుషాస్తథా॥ 13-76-20 (84484) 
కిన్ను తద్విస్మృతం శక్ర న తన్మనసి తే స్థితం।
గౌతమేనాసి యన్ముక్తో భగాంకపరిచిహ్నితః॥ 13-76-21 (84485) 
జానే త్వాం బాలిశమతిమకృతాత్మానమస్థిరం।
మయేయం రక్ష్యతే మూఢ గచ్ఛ పాప యథాగతం॥ 13-76-22 (84486) 
నాహం త్వామద్య మూఢాత్మందహేయం హి స్వతేజసా।
కృపాయమానస్తు న తే దగ్ధుమిచ్ఛామి వాసవ॥ 13-76-23 (84487) 
స చ ఘోరతమో ధీమాన్గురుర్మే పాపచేతసం।
దృష్ట్వా త్వాం నిర్దహేదద్య క్రోధదీప్తేన చక్షుషా॥ 13-76-24 (84488) 
నైవం తు శక్ర కర్తవ్యం పునర్మాన్యాశ్చ తే ద్విజాః।
మా గమః ససుతామాత్యః క్షయం బ్రహ్మబలార్దితః॥ 13-76-25 (84489) 
అమరోస్మీతి యద్బుద్ధిం సమాస్థాయ ప్రవర్తతే।
మావమంస్థా న తపసా న సాధ్యం నామ కించన॥ 13-76-26 (84490) 
భీష్మ ఉవాచ। 13-76-27x (7019) 
తచ్ఛ్రుత్వా వచనం శక్రో విపులస్య మహాత్మనః।
న కించిదుక్త్వా వ్రీడార్తస్తత్రైవాంతరధీయత॥ 13-76-27 (84491) 
ముహూర్తయాతే తస్మింస్తు దేవశర్మా మహాతపాః।
కృత్వా యజ్ఞం యథాకామమాజగామ స్వమాశ్రమం॥ 13-76-28 (84492) 
ఆగతేఽథ గురౌ రాజన్విపులః ప్రియకర్మకృత్।
రక్షితాం గురేవ భార్యాం న్యవేదయదనిందితాం॥ 13-76-29 (84493) 
అభివాద్య చ శాంతాత్మా స గురుం గురువత్సలః।
విపులః పర్యుపాతిష్ఠద్యథాపూర్వమశంకితః॥ 13-76-30 (84494) 
విశ్రాంతాయ తతస్తస్మై సహాసీనాయ భార్యయా।
నివేదయామాస తదా విపులః శక్రకర్మ తత్॥ 13-76-31 (84495) 
తచ్ఛుత్వా స మునిస్తుష్టోం విపులస్య ప్రతాపవాన్।
బభూవ శీలవృత్తాభ్యాం తపసా నియమేన చ॥ 13-76-32 (84496) 
విపులస్య గురౌ వృత్తిం భక్తిమాత్మని తత్ప్రభుః।
ధర్మే చ స్థిరతాం దృష్ట్వా సాధుసాధ్విత్యభాషత॥ 13-76-33 (84497) 
ప్రతినంద్య చ ధర్మాత్మా శిష్యం ధర్మపరాయణం।
వరేణ చ్ఛందయామాస దేవశర్మా మహామతిః॥ 13-76-34 (84498) 
స్థితిం చ ధర్మే జగ్రాహ స తస్మాద్గురువత్సలః।
అనుజ్ఞాతశ్చ గురుణా చచారానుత్తమం తపః॥ 13-76-35 (84499) 
తథైవ దేవశర్మాపి సభార్యః స మహాతపాః।
నిర్భయో బలవృత్రఘ్నాచ్చచార విజనే వనే॥ ॥ 13-76-36 (84500) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్సప్తతితమోఽధ్యాయః॥ 76 ॥

Mahabharata - Anushaasana Parva - Chapter Footnotes

7-76-20 కామాత్మక పురందరేతి ధ.పాఠః॥





అనుశాసనపర్వ - అధ్యాయ 077

॥ శ్రీః ॥

13.77. అధ్యాయః 077 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

గురునియోగాద్దివ్యపుష్పనయనార్థం గతేన విపులేన మధ్యేమార్గం నరవరమిథునాత్స్వగతినిందాశ్రవణం॥ 1 ॥ నిందితగతిప్రాపకస్వదుశ్చరితం చింతయతా తేన చిరాయ తదనుస్మరణం॥ 2 ॥

Mahabharata - Anushaasana Parva - Chapter Text

<a id="anuzAsana-13-77-1x"
name="anuzAsana-13-77-1x">భీష్మ ఉవాచ।

విపులస్త్వకరోత్తీవ్రం తపః కృత్వా గురోర్వచః।
తపోయుక్తమథాత్మానమమన్యత స వీర్యవాన్॥ 13-77-1 (84501) 
స తేన కర్మణా స్వర్గం పృథివీం పృథివీపతే।
చచార గతభీః ప్రీతో లబ్ధకీర్తివరో నృప॥ 13-77-2 (84502) 
ఉభౌ లోకౌ జితౌ చాపి తథైవామన్యత ప్రభుః।
కర్మణా తేన కౌరవ్య తపసా విపులేన చ॥ 13-77-3 (84503) 
అథ కాలే వ్యతిక్రాంతే కస్మింశ్చిత్కురునందన।
రుచ్యా భగిన్యా ఆదానం ప్రభూతదనధాన్యవత్॥ 13-77-4 (84504) 
ఏతస్మిన్నేవ కాలే తు దివ్యా కాచిద్వరాంగనా।
బిభ్రతీ పరమం రూపం జగామాథ విహాయసా॥ 13-77-5 (84505) 
తస్యాః శరీరాత్పుష్పాణి పతితాని మహీతలే।
తస్యాశ్రమస్యావిదూరే దివ్యగంధాని భారత॥ 13-77-6 (84506) 
తాన్యగృహ్ణాత్తతో రాజన్రుచిర్లలితలోచనా।
తదా నిమంత్రకస్తస్యా అంగేభ్యః క్షిప్రమాగమత్॥ 13-77-7 (84507) 
తస్యా హి భగినీ తాత జ్యేష్ఠా నాంనా ప్రభావతీ।
భార్యా చిత్రరథస్యాథ బభూవాంగేశ్వరస్య వై॥ 13-77-8 (84508) 
పినహ్య తాని పుష్పాణి కేశేషు వరవర్ణినీ।
ఆమంత్రితా తతోఽగచ్ఛద్రుచిరంగపతేర్గృహం॥ 13-77-9 (84509) 
పుష్పాణి తాని దృష్ట్వా తు తదాంగేంద్రవరాంగనా।
భగినీం చోదయామాస పుష్పార్థే చారులోచనా॥ 13-77-10 (84510) 
సా భర్త్రే సర్వమాచష్ట రుచిః సురుచిరాననా।
భగిన్యా భాషితం సర్వమృషిస్తచ్చాభ్యనందత॥ 13-77-11 (84511) 
తతో విపులమానాయ్య దేవశర్మా మహాతపాః।
పుష్పార్థే చోదయామాస గచ్ఛగచ్ఛేతి భారత॥ 13-77-12 (84512) 
విపులస్తు గురోర్వాక్యమవిచార్య మహాతపాః।
స తథేత్యబ్రవీద్రాజంస్తం చ దేశం జగామ హ॥ 13-77-13 (84513) 
యస్మిందేశే తు తాన్యాసన్పతితాని నభస్తలాత్।
అంలానాన్యపి తత్రాసన్కుసుమాన్యపరాణ్యపి॥ 13-77-14 (84514) 
స తతస్తాని జగ్రాహ దివ్యాని రుచిరాణి చ।
ప్రాప్తాని స్వేన తపసా దివ్యగంధాని భారత॥ 13-77-15 (84515) 
సంప్రాప్య తాని ప్రీతాత్మా గురోర్వచనకారకః।
తదా జగామ తూర్ణం చ చంపాం చంపకమాలినీం॥ 13-77-16 (84516) 
స వనే నిర్జనే తాత దదర్శ మిథునం నృణాం।
చక్రవత్పరివర్తంతం గృహీత్వా పాణినా కరం॥ 13-77-17 (84517) 
తత్రైకస్తూర్ణమగమత్తత్పదే చ వివర్తయన్।
ఏకస్తు న తదా రాజంశ్చక్రతుః కలహం తతః॥ 13-77-18 (84518) 
త్వం శీఘ్రం గచ్ఛసీత్యేకోఽబ్రవీన్నేతి తథాఽపరః।
పతితేతి చ తౌ రాజన్పరస్పరమథోచతుః॥ 13-77-19 (84519) 
తయోర్విస్పర్ధతోరేవం శపథోఽయమభూత్తదా।
సహసోద్దిశ్య విపులం తతో వాక్యమథోచతుః॥ 13-77-20 (84520) 
ఆవయోరనృతం ప్రాహ యస్తస్యాభూద్ద్విజస్య వై।
విపులస్య పరే లోకే యా గతిః సా భవేదితి॥ 13-77-21 (84521) 
ఏతచ్ఛ్రుత్వా తు విపులో విషణ్ణవదనోఽభవత్।
ఏవం తీవ్రతపాశ్చాహం కష్టశ్చాయం పరిశ్రమః॥ 13-77-22 (84522) 
మిథునస్యాస్య కిం మే స్యాత్కృతం పాపం యథా గతిః।
అనిష్టా సర్వభూతానాం కీర్తితాఽనేన మేఽద్య వై॥ 13-77-23 (84523) 
ఏవం సంచింతయన్నేవ విపులో రాజసత్తమ।
అవాఙ్ముఖో దీనమనా దధ్యౌ దుష్కృతమాత్మనః॥ 13-77-24 (84524) 
తతః షడన్యాన్పురుషానక్షైః కాంచనరాజతైః।
అపశ్యద్దీవ్యమానాన్వై లోభామర్షాన్వితాంస్తథా॥ 13-77-25 (84525) 
కుర్వతః శపథం తేన యః కృతో మిథునేన తు।
విపులం వై సముద్దిశ్య తేపి వాక్యమథాబ్రువన్॥ 13-77-26 (84526) 
లోభమాస్థాయ యోఽస్మాకం విషమం కర్తుముత్సహేత్।
విపులస్య పరే లోకే యా గతిస్తామవాప్నుయాత్।  13-77-27 (84527) 
ఏతచ్ఛ్రుత్వా తు విపులో నాపశ్యద్ధర్మసంకరం॥
జన్మప్రభృతి కౌరవ్య కృతపూర్వమథాత్మనః॥ 13-77-28 (84528) 
స ప్రదధ్యౌ తథా రాజన్నగ్నావగ్నిరివాహితః।
దహ్యమానేన మనసా శాపం శ్రుత్వా తథావిధం॥ 13-77-29 (84529) 
తస్య చింతయతస్తాత బహ్వీర్వాచో నిశంయ తు।
ఇదమాసీన్మనసి చ రుచ్యా రక్షణకారితం॥ 13-77-30 (84530) 
లక్షణం లక్షణేనైవ వదనం వదనేన చ।
విధాయ న మయా చోక్తం సత్యమేతద్గురోస్తథా॥ 13-77-31 (84531) 
ఏతదాత్మని కౌరవ్య దుష్కృతం విపులస్తదా।
అమన్యత మహాభాగ తథా తచ్చ న సంశయః॥ 13-77-32 (84532) 
స చంపాం నగరీమేత్య పుష్పాణి గురవే దదౌ।
పూజయామాస చ గురుం విధివత్స గురుప్రియః॥ ॥ 13-77-33 (84533) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తసప్తతితమోఽధ్యాయః॥ 77 ॥

Mahabharata - Anushaasana Parva - Chapter Footnotes

7-77-4 ఆదీయతేఽస్మిన్బాంధవైర్దత్తం ఉపాయనాదికం స ఆదానం ******ద్యుత్సవః। ప్రభూతం బహుధనాదికం యత్ర॥ 7-77-7 నిమంత్రకః ఆకారణార్థం దూతః॥ 7-77-18 తత్పదే ఇతరస్య పదే పాంసుషు వ్యక్తే ఆకర్షణేన వివర్తయన్ విషమతాం నయన్॥ 7-77-21 వచః శ్రుత్వా తథావిధమితి ధ.పాఠః॥ 7-77-30 రుచ్యాః గురుభార్యాయాః॥ 7-77-31 లక్షణం స్త్రీపుంసయోరసాధారణం చిహ్నం విధాయ ఏకీకృత్య॥





అనుశాసనపర్వ - అధ్యాయ 078

॥ శ్రీః ॥

13.78. అధ్యాయః 078 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

దేవశర్మణా స్వశిష్యం విపులంప్రతి తద్ద్వష్టానాం మిథునానాం షట్పురుషాణాం చ క్రమేణాహోరాత్రఋత్వభిమానిదవతాత్వకథనం॥ 1 ॥ తథా స్వస్మిన్స్వదారరక్షణాయ యోగేన తచ్ఛరీరప్రవేశానివేదనస్య దుర్గతిహేతుత్వకథనం॥ 2 ॥ తథా తత్కృతస్వదారరక్షమపరితోషేణ తద్దురితదూరీకరణపూర్వకం తేన స్వభార్యయా చ సహ స్వర్గే సుఖవిహరణం॥ 3 ॥

Mahabharata - Anushaasana Parva - Chapter Text

<a id="anuzAsana-13-78-1x"
name="anuzAsana-13-78-1x">భీష్మ ఉవాచ।

తమాగతమభిప్రేక్ష్య శిష్యం వాక్యమథాబ్రవీత్।
దేవశర్మా మహాతేజా యత్తచ్ఛృణు జనాధిప॥ 13-78-1 (84534) 
దేవశర్మోవాచ। 13-78-2x (7020) 
కిం త్వయా మిథునం దృష్టం తస్మిఞ్శిష్య మహావనే।
తే త్వాం జానంతి నిపుణా ఆత్మా చ రుచిరేవ చ॥ 13-78-2 (84535) 
విపుల ఉవాచ। 13-78-3x (7021) 
బ్రహ్మర్షే మిథునం కింతత్కే చ షట్పురుషా విభో।
యే మాం జానంతి తత్త్వేన యన్మాం త్వం పరిపృచ్ఛసి॥ 13-78-3 (84536) 
దేవశర్మోవాచ। 13-78-4x (7022) 
యద్వై తన్మిథునం బ్రహ్మిన్నహోరాత్రం హి విద్ధి తత్।
చక్రవత్పరివర్తేత తత్తే జానాతి దుష్కృతం॥ 13-78-4 (84537) 
యే చ తే పురుషా విప్ర అక్షైర్దీవ్యంతి హృష్టవత్।
ఋతూంస్తానభిజానీహి తే తే జానంతి దుష్కృతం॥ 13-78-5 (84538) 
న మాం కశ్చిద్విజానీత ఇతి కృత్వా న విశ్వసేత్।
నరో రహసి పాపాత్మా పాపకం కర్మ వై ద్విజ॥ 13-78-6 (84539) 
కుర్వాణం హి నరం కర్మ పాపం రహసి సర్వదా।
పశ్యంతి ఋతవశ్చాపి తథా దిననిశేఽప్యుత॥ 13-78-7 (84540) 
తథైవ హి భవేయుస్తే లోకాః పాపకృతో యథా।
కృత్వాఽనాచక్షతః కర్మ మమ తచ్చ యథా కృతం॥ 13-78-8 (84541) 
తే త్వాం హర్షస్మితం దృష్ట్వా గురోః కర్మానివేదకం।
స్మారయంతస్తథా ప్రాహుస్తే యథా శ్రఉతవాన్భవాన్॥ 13-78-9 (84542) 
అహోరాత్రం విజానాతి ఋతవశ్చాపి నిత్యశః।
పురుషే పాపకం కర్మ శుభం వాఽశుభకర్మిణః॥ 13-78-10 (84543) 
తత్త్వయా మమ యత్కర్మ వ్యభిచారాద్భయాత్మకం।
నాఖ్యాతమితి జానంతస్తే త్వామాహుస్తథా ద్విజ॥ 13-78-11 (84544) 
తేనైవ హి భవేయుస్తే లోకాః పాపకృతో యథా।
కృత్వా నాచక్షతః కర్మ మమ యచ్చ త్వయా కృతం॥ 13-78-12 (84545) 
తథాఽశక్యాశ్చ దుర్వృత్తా రక్షితుం ప్రమదా ద్విజ।
న చ త్వం కృతవాన్కించిదాగః ప్రీతోస్మి తేన తే॥ 13-78-13 (84546) 
`మనోదోషవిహీనానాం న దోషః స్యాత్తథా తవ।
అన్యథాఽఽలింగ్యతే కాంతా స్నేహేన దుహితాఽన్యథా॥ 13-78-14 (84547) 
యతేశ్చ కాముకానాం చ యోషిద్రూపేఽన్యథా మతిః।
అశిక్షయైవ మనసః ప్రాయో లోకస్తు వంచ్యతే॥ 13-78-15 (84548) 
లాలేత్యుద్విజతే లోకో వక్త్రాసవ ఇతి స్పహా।
అబంధాయోగ్యమనసామితి మంత్రాత్మదైవకం॥ 13-78-16 (84549) 
న రాగస్నేహలోభాంధం కర్మిణాం తన్మహాఫలం।
నిష్కషాయో విశుద్ధస్త్వం రుచ్యావేశాన్న దూషితః॥ 13-78-17 (84550) 
యది త్వహం త్వాం దుర్వృత్తమద్రాక్షం ద్విజసత్తమ।
శపేయం త్వామహం క్రోధాన్న మేఽత్రాస్తి విచారణా॥ 13-78-18 (84551) 
సంజంతి పురుషే నార్యః పుంసాం సోఽర్థశ్చ పుష్కలః।
అన్యథా రక్షతః శాపోఽభవిష్యత్తే మతిశ్చ మే॥ 13-78-19 (84552) 
రక్షితా చ త్వయా పుత్ర మమ చాపి నివేదితా।
అహం తే ప్రీతిమాంస్తాత స్వస్థః స్వర్గం గమిష్యసి॥ 13-78-20 (84553) 
ఇత్యుక్త్వా విపులం ప్రీతో దేవశర్మా మహానృషిః।
ముమోద స్వర్గమాస్థాయ సహభార్యః సశిష్యకః॥ 13-78-21 (84554) 
ఇదమాఖ్యాతవాంశ్చాపి మమాఖ్యానం మహామునిః।
మార్కండేయః పురా రాజన్గంగాకూలే కథాంతరే॥ 13-78-22 (84555) 
తస్మాద్బ్రవీమి పార్థ త్వాం స్త్రియో రక్ష్యాః సదైవ చ।
ఉభయం దృశ్యతే తాసు సతతం సాధ్వసాధు చ॥ 13-78-23 (84556) 
స్త్రియః సాధ్వ్యో మహాభాగాః సంమతా లోకమాతరః।
ధారయంతి మహీం రాజన్నిమాం సవనకాననాం॥ 13-78-24 (84557) 
అసాధ్వ్యశ్చాపి దుర్వృత్తాః కులఘ్నాః పాపనిశ్చయాః।
విజ్ఞేయా లక్షణైర్దుష్టైః స్వగాత్రసహజైర్నృప॥ 13-78-25 (84558) 
ఏవమేతాసు రక్షా వై శక్యా కర్తుం మహాత్మభిః।
అన్యథా రాజశార్దూల న శక్యా రక్షితుం స్త్రియః॥ 13-78-26 (84559) 
ఏతా హి మనుజవ్యాఘ్ర తీక్ష్ణాస్తీక్ష్ణపరాక్రమాః।
నాసామస్తి ప్రియో నామ మైథునే సంగమేతి యః॥ 13-78-27 (84560) 
ఏతాః కృత్యాశ్చ కష్టాశ్చ కృతఘ్నా భరతర్షభ।
న చైకస్మిన్నమంత్యేతాః పురుషే పాండునందన॥ 13-78-28 (84561) 
నాసు స్నేహో నరైః కార్యస్తథైవేర్ష్యా జనేశ్వర।
ఖేదమాస్థాయ భుంజీత ధర్మమాస్థాయ చైవ హ। 
`అనృతావిహ పర్వాదిదోషవర్జం నరాధిప॥'  13-78-29 (84562) 
విహన్యేతాన్యథా కుర్వన్నరః కౌరవనందన।
సర్వథా రాజశార్దూల యుక్తః సర్వత్ర యుజ్యతే॥ 13-78-30 (84563) 
తేనైకేన తు రక్షా వై విపులేన కృతా స్త్రియాః।
నాన్యః శక్తస్త్రిలోకేఽస్మిన్రక్షితుం నృప యోషితః॥ ॥ 13-78-31 (84564) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టసప్తతితమోఽధ్యాయః॥ 78 ॥

Mahabharata - Anushaasana Parva - Chapter Footnotes

7-78-9 హర్షస్మితం హర్షేణ గర్వితం॥ 7-78-12 తేనైవ అనాఖ్యానేనైవ॥ 7-78-16 లాలా వదనాత్స్వతో గలజ్జలధారా॥ 7-78-25 సహజైః పీణిపాదరేఖాదిభిః॥ 7-78-28 కృత్యాః ప్రాణగ్రాహిదేవతారూపాః॥ 7-78-29 ఖేదమాస్తాయాఽప్రీత్యా విష్టిగృహీతవత్ భుంజీత నతు ప్రీత్యా। ధర్మం ఋతుకాలానురోధం॥





అనుశాసనపర్వ - అధ్యాయ 079

॥ శ్రీః ॥

13.79. అధ్యాయః 079 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి వివాహవిభాగకథనం॥ 1 ॥ తథా కన్యానాం భార్యాత్వప్రాపకవిధ్యాదినిరూపణం॥ 2 ॥

Mahabharata - Anushaasana Parva - Chapter Text

<a id="anuzAsana-13-79-1x"
name="anuzAsana-13-79-1x">యుధిష్ఠిర ఉవాచ।

యన్మూలం సర్వధర్మాణాం ప్రజనస్య గృహస్య చ।
పితృదేవాతిథీనాం చ తన్మే బ్రూహి పితామహ॥ 13-79-1 (84565) 
అయం హి సర్వధర్మాణాం ధర్మశ్చింత్యతమో మతః।
కీదృశాయ ప్రదేయా స్యాత్కన్యేతి వసుధాధిప॥ 13-79-2 (84566) 
భీష్మ ఉవాచ। 13-79-3x (7023) 
శీలవృత్తే సమాజ్ఞాయ విద్యాం యోనిం చ కర్మ చ।
అద్భిరేవ ప్రదాతవ్యా కన్యా గుణవతే భవేత్। 
బ్రాహ్మణానాం సతామేష నిత్యం ధర్మో యుధిష్ఠిర॥  13-79-3 (84567) 
ఆవాహ్యమావహేదేవం యో దద్యాదనుకూలతః।
శిష్టానాం క్షత్రియాణాం చ ధర్మ ఏష సనాతనః॥  13-79-4 (84568) 
ఆత్మాభిప్రేతముత్సృజ్య కన్యాభిప్రేత ఏష యః।
అభిప్రేతా చ యా యస్య తస్మై దేయా యుధిష్ఠిర। 
గాంధర్వమితి తం ధర్మం ప్రాహుర్వేదవిదో జనాః॥  13-79-5 (84569) 
ధనేన బహుధా క్రీత్వా సంప్రలోభ్య చ బాంధవాన్।
అసురాణాం నృపైతం వై ధర్మమాహుర్మనీషిణః॥ 13-79-6 (84570) 
హత్వా ఛిత్త్వా చ శీర్షాణి రుదతాం రుదతీం గృహాత్।
ప్రసహ్య హరణం తాత రాక్షసో విధిరుచ్యతే॥ 13-79-7 (84571) 
`సుసాం మత్తాం ప్రమత్తాం వా రహో రాత్రౌ చ గచ్ఛతి।
స పాపిష్ఠో వివాహానాం పైశాచః కథితోఽధమః॥ 13-79-8 (84572) 
పంచానాం తు త్రయో ధర్ంయా ద్వావధర్ంయౌ యుధిష్ఠిర।
పైశాచశ్చాసురశ్చైవ న కర్తవ్యౌ కథంచన॥ 13-79-9 (84573) 
బ్రాహ్మః క్షాత్రోఽథ గాంధర్వ ఏతే ధర్ంయా నరర్షభ।
పృథగ్వా యది వా మిశ్రాః కర్తవ్యా నాత్ర సంశయః॥ 13-79-10 (84574) 
తిస్త్రో భార్యా బ్రాహ్మణస్య ద్వే భార్యే క్షత్రియస్య తు।
వైశ్యః స్వజాత్యాం విందేత తాస్వపత్యం హితాయ హి॥ 13-79-11 (84575) 
ద్విజస్య బ్రాహ్ంణీ శ్రేష్ఠా క్షత్రియా క్షత్రియస్య తు।
రత్యర్థమపి శూద్రా స్యాన్నేత్యాహురపరే జనాః॥ 13-79-12 (84576) 
అపత్యజన్మ శూద్రాయాం న ప్రశంసంతి సాధవః।
శూద్రాయాం జనయవిన్ప్రః ప్రాయశ్చిత్తీ విధీయతే॥ 13-79-13 (84577) 
`నాతిబాలాం వహంత్యంతే అనిత్యత్వాత్ప్రజార్థినః।
వహంతి కర్మిణస్తస్యామంతః శుద్ధివ్యపేక్షయా॥ 13-79-14 (84578) 
అపరాన్వయసంభూతాం సంస్వప్నాదివివర్జితాం।
కామో యస్యాం నిషిద్ధశ్చ కేచిదిచ్ఛంతి చాపది॥ 13-79-15 (84579) 
త్రింశద్వర్షో దశవర్షాం భార్యాం విందేత నగ్నికాం।
ఏకవింశతివర్షో వా సప్తవర్షామవాప్నుయాత్॥ 13-79-16 (84580) 
యస్యాస్తు న భవేద్భాతా పితా వా భరతర్షభ।
నోపయచ్ఛేత తాం జాతు పుత్రికాధర్మిణీ హి సా॥ 13-79-17 (84581) 
త్రీణి వర్షాణ్యుదీక్షేత కన్యా ఋతుమతీ సతీ।
చతుర్థేఽత్వథ సంప్రాప్తే స్వయం భర్తారమర్జయేత్॥ 13-79-18 (84582) 
ప్రజా న హీయతే తస్యా రతిశ్చ భరతర్షభ।
అతోఽన్యథా వర్తమానా భవేద్వాచ్యా ప్రజాపతేః॥ 13-79-19 (84583) 
అసపిండా చ యా మాతురసగోత్రా చ యా పితుః।
ఇత్యేతాముపయచ్ఛేత తం ధర్మం మనురబ్రవీత్॥ 13-79-20 (84584) 
యుధిష్ఠిర ఉవాచ। 13-79-21x (7024) 
శుల్కమన్యేన దత్తం స్యాద్దదానీత్యాహ చాపరః।
బలాదన్యః ప్రభాషేత ధనమన్యః ప్రదర్శయేత్॥ 13-79-21 (84585) 
పాణిగ్రహీత్తా చాన్యః స్యాత్కస్య భార్యా పితామహ।
తత్త్వం జిజ్ఞాసమానానాం చక్షుర్భవతు నో భవాన్॥ 13-79-22 (84586) 
భీష్మ ఉవాచ। 13-79-23x (7025) 
యత్కించిత్కర్మ మానుష్యం సంస్థానాయ ప్రదృశ్యతే।
మంత్రవన్మంత్రితం తస్య మృషావాదస్తు పాతకః॥ 13-79-23 (84587) 
భార్యాపత్యృత్విగాచార్యాః శిష్యోపాధ్యాయ ఏవ చ।
మృషోక్తే దండమర్హంతి నేత్యాహురపరే జనాః॥ 13-79-24 (84588) 
నహ్యకామేన సంవాదం మనురేవం ప్రశంసతి।
అయశస్యమధర్ంయం చ యన్మృషా ధర్మగోపనం॥ 13-79-25 (84589) 
నైకాంతో దోష ఏకస్మింస్తదా కేనోపపద్యతే।
ధర్మతో యాం ప్రయచ్ఛంతి యాం చ క్రీణంతి భారత॥ 13-79-26 (84590) 
బంధుభిః సమనుజ్ఞాతే మంత్రహోమౌ ప్రయోజయేత్।
తథా సిధ్యంతి తే మంత్రా నాదత్తాయాః కథంచన॥ 13-79-27 (84591) 
యస్త్వత్ర మన్ఇత్రసమయో భార్యాపత్యోర్మిథః కృతః।
తమేవాహుర్గరీయాంసం యశ్చాసౌ జ్ఞాతిభిః కృతః॥ 13-79-28 (84592) 
దేవదత్తాం పతిర్భార్యాం వేత్తి ధర్మస్య శాసనాత్।
స దైవీం మానుషీం వాచమనృతాం పర్యుదస్యతి॥ 13-79-29 (84593) 
యుధిష్ఠిర ఉవాచ। 13-79-30x (7026) 
కన్యాయాం ప్రాప్తసుల్కాయాం జ్యాయాంశ్చేదావ్రజేద్వరః।
ధర్మకామార్థసంపన్నో వాచ్యమత్రానృతం న వా॥ 13-79-30 (84594) 
తస్మిన్నుభయతో దోషే కుర్వఞ్శ్రేయః సమాచరేత్।
అయం నః సర్వధర్మాణాం ధర్మశ్చింత్యతమో మతః॥ 13-79-31 (84595) 
తత్త్వం జిజ్ఞాసమానానాం చక్షుర్భవతు నో భవాన్।
తదేతత్సర్వమాచక్ష్వ న హి తృప్యామి కథ్యతాం॥ 13-79-32 (84596) 
భీష్మ ఉవాచ। 13-79-33x (7027) 
నైవ నిష్ఠాకరం శుల్కం జ్ఞాత్వాఽఽసీత్తేన నానృతం।
న హి శుల్కపరాః సంతః కన్యాం దదతి కర్హిచిత్। 
అన్యైర్గుణైరుపేతం తు శుల్కం యాచంతి బాంధవాః॥  13-79-33 (84597) 
అలంకృత్వా వహస్వేతి యో దద్యాదనుకూలతః।
యచ్చ తాం చ దదత్యేవం న శుల్కం విక్రయో న సః। 
ప్రతిగృహ్య భవేద్దేమేవ ధర్మః సనాతనః॥  13-79-34 (84598) 
దాస్యామి భవతే కన్యామితి పూర్వం నభాషితం।
యే చాహుర్యే చ నాహుర్యే యే చావశ్యం వదంత్యుత॥ 13-79-35 (84599) 
తస్మాదాగ్రహణాత్పాణేర్యాచయంతి పరస్పరం।
కన్యావరః పురా దత్తో మరుద్భిరితి నః శ్రుతం॥ 13-79-36 (84600) 
నానిష్టాయ ప్రదాతవ్యా కన్యా ఇత్యృషిచోదితం।
తన్మూలం కామమూలస్య ప్రజనస్యేతి మే మతిః॥ 13-79-37 (84601) 
సమీక్ష్య చ బహూందోషాన్సంవాసాద్విద్ధి పాణయోః।
యథా నిష్ఠాకరం శుల్కం న జాత్వాసీత్తథా శృణు॥ 13-79-38 (84602) 
అహం విచిత్రవీర్యస్య ద్వే కన్యే సముదావహం।
జిత్వాఽంగమాగధాన్సర్వాన్కాశీనథ చ కోసలాన్॥ 13-79-39 (84603) 
గృహీతపాణిరేకాఽఽసీత్ప్రాప్తశుల్కాఽపరాఽభవత్।
కన్యాఽగృహీతా తత్రైవ విసర్జ్యా ఇతి మే పితా। 
అబ్రవీదితరాం కన్యామావహేతి స కౌరవః॥  13-79-40 (84604) 
అప్యన్యాననుపప్రచ్ఛ శంకమానః పితుర్వచః।
అతీవ హ్యస్య ధర్మేచ్ఛా పితుర్మేఽభ్యధికాఽభవత్॥ 13-79-41 (84605) 
తతోహమబ్రవం రాజన్నాచారేప్సురిదం వచః।
ఆచారం తత్త్వతో వేత్తుమిచ్ఛామి చ పునఃపునః॥ 13-79-42 (84606) 
తతో మయైవముక్తే తు వాక్యే ధర్మభృతావరః॥
పితా మమ మహారాజ బీహ్లీకో వాక్యమబ్రవీత్॥ 13-79-43 (84607) 
యది వ శుల్కతో నిష్ఠా న పాణిగ్రహణాత్తథా।
లాజాంతరముపాసీత ప్రాప్తశుల్క ఇతి స్మృతిః॥ 13-79-44 (84608) 
న హి ధర్మవిదః ప్రాహుః ప్రమాణం వాక్యతః స్మృతం।
యేషాం వై శుల్కతో నిష్ఠా న పాణిగ్రహణాత్తథా॥ 13-79-45 (84609) 
ప్రసిద్ధం భాషితం దానే నైషాం ప్రత్యాయకం పునః।
యే మన్యంతే క్రయం శుల్కం న తే ధర్మవిదో నరాః॥ 13-79-46 (84610) 
న చైతేభ్యః ప్రదాతవ్యా న వోఢవ్యా తథావిధా।
న హ్యేవ భార్యా క్రేతవ్యా న విక్రయ్యాం కథంచన॥ 13-79-47 (84611) 
యే చ క్రీణంతి దాసీవద్విక్రీణంతి తథైవ చ।
భవేత్తేషాం తథా నిష్ఠా లుబ్ధానాం పాపచేతసాం॥ 13-79-48 (84612) 
అస్మిన్నర్థే సత్యవంతం పర్యపృచ్ఛంత వై జనాః।
కన్యాయాః ప్రాప్తశుల్కాయాః శుల్కదః ప్రశమం గతః॥ 13-79-49 (84613) 
పాణిగ్రహీతా వాఽన్యః స్యాదత్ర నో ధర్మసంశయః।
తన్నశ్ఛింధి మహాప్రాజ్ఞ త్వం హి వై ప్రాజ్ఞసంమతః॥ 13-79-50 (84614) 
తత్త్వం జిజ్ఞాసమానానాం చక్షుర్భవతు నో భవాన్।
తానేవం బ్రువతః సర్వాన్సత్యవాన్వాక్యమబ్రవీత్॥ 13-79-51 (84615) 
యత్రేష్టం తత్ర దేయా స్యాన్నాత్ర కార్యా విచారణా।
కుర్వతే జీవతోప్యేవం మృతే నైవాస్తి సంశయః॥ 13-79-52 (84616) 
దేవరం ప్రవిశేత్కన్యా తప్యేద్వాఽపి తపః పునః।
తమేవానుగతా భూత్వా పాణిగ్రాహస్య నామ సా॥ 13-79-53 (84617) 
లిఖంత్యేవ తు కేషాంచిదపరేషాం శనైరపి।
ఇతి యే సంవదంత్యత్ర త ఏతం నిశ్చయం విదుః॥ 13-79-54 (84618) 
తత్పాణిగ్రహణాత్పూర్వమంతరం యత్ర వర్తతే।
సర్వమంగలమంత్రం వై మృషావాదస్తు పాతకః॥ 13-79-55 (84619) 
పాణిగ్రహణమంత్రాణాం నిష్ఠా స్యాత్సప్తమే పదే।
పాణిగ్రహస్య భార్యా స్యాద్యస్య చాద్భిః ప్రదీయతే॥ 13-79-56 (84620) 
ఇతి దేయం వదంత్యత్ర త ఏతం నిశ్చయం విదుః।
అనుకూలామనువశాం భ్రాత్రా దత్తాముపాగ్నికాం। 
పరిక్రంయ యథాన్యాయం భార్యాం విందేద్ద్విజోత్తమః॥ ॥  13-79-57 (84621) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనాశీతితమోఽధ్యాయః॥

Mahabharata - Anushaasana Parva - Chapter Footnotes

7-79-3 యోని మాతృతః పితృతశ్చ శుద్ధిం। అయం బ్రాహ్మాః ప్రథమో వివాహః॥ 7-79-4 ఏవం ఉక్తగుణవంతం ఆవాహ్యం వివాహయోగ్యం ఆవహేత్ ఆకారయేత్। తతశ్చ అనుకూలతో ధనదానాదినా అభిముఖీకృతాయ దద్యాత్। అయం ప్రాజాపత్యో నామ ద్వితీయో విప్రాణాం క్షత్రియాణాం చ ప్రశస్తతరః॥ 7-79-6 ఆసురం చతుర్థమాహ ధనేనేతి॥ 7-79-7 హత్వేతి రాక్షసః పంచమః। అత్రైవ ప్రమత్తానాం బంధూనాం కన్యాహరణాత్ పైశాచో హరణసామాన్యాదంతర్భవతి॥ 7-79-13 నగ్నికాం ఏకవాససం। అజాతస్త్రీవ్యంజనామితి యావత్॥ 7-79-17 పుత్రికాధర్మిణీ యస్యాః పితా ఇయమేవ దుహితా మమ పుత్రస్థానే ఇత్యభిప్రాయవాన్న వేతి న జ్ఞాయతే సా॥ 7-79-19 వాచ్యా నిద్యా। ప్రజనో హీయతే ఇతి ధ. పాఠః॥ 7-79-23 సంస్థానాయ వ్యవస్థార్థం మంత్రవన్మంత్రితం విచారవద్భిః సర్వైరేకీభూయ మంత్రితమియమస్మై దేయేతి విచారితం। తస్య గృషాకరణం పాతకః పాతయితుం భవతీత్యర్థః। మృషావాదస్త్వపాతకమితి థ. ధ. పాఠః॥ 7-79-25 తత్ర నేతి పక్షం నిందతి నహీతి॥ 7-79-28 యద్యపి జ్ఞాతిభిః కృతః సమయో గురుస్తథాపి మంత్రపూర్వకః సమయో గురుతర ఇత్యర్థః॥ 7-79-29 దేవః ప్రాక్కర్మ ఈశ్వరో వా। వేత్తి లభతే॥ 7-79-31 దోషే సతి కుర్వన్ కర్తా శ్రేయః ప్రశస్తతరం కిం సమాచరేదిత్యధ్యాహృత్య యోజ్యం ॥ 7-79-32 కథ్యతామిత్యాదరసూచనార్థా పునరుక్తిః॥ 7-79-33 గుణైర్వయోధికత్వాదిభిః॥ 7-79-34 కన్యార్తాలంకారగ్రహణే న దోషోఽస్తీత్యాహ అలంకృత్వేతి॥ 7-79-35 నభాషితమిత్యేకపదం। యే పూర్వం దాస్యామీత్యాహుర్యే చ నదాస్యామీత్యాహుర్యే చ అవశ్యం దాస్యామీతి వదంతి తత్సర్వం నభాషితం అనుక్తవదేవేత్యర్థః॥ 7-79-36 యస్మాదేవం తస్మాత్ ఆపాణిగ్రహణాత్కన్యాం యాచేతేతి మరుతాం వరస్తేన తతః పూర్వం విశిష్టవరార్థమపహారేపి న దోష ఇతి భావః॥ 7-79-37 తత్కన్యా కామో మూలం యస్య। తస్మాదుత్తమదౌహిత్రార్థినా శ్రేయసే ఏవ కన్యా ప్రదేయేతి భావః॥ 7-79-38 సంవాసాచ్చిరపరిచయాత్। పాణయోః క్రయవిక్రయయోః సంవాదే విద్విషాణయోరితి ధ.పాఠః॥ 7-79-39 వీర్యమపి శుల్కం భవతీత్యభిప్రాయేణాహ అహమితి। అంబికాంబాలికయోరేకత్వవివక్షయాం ద్వే ఇత్యుక్తం॥ 7-79-40 ప్రాప్తశుల్కా వీర్యేణ నిర్జితాపి కన్యా అగృహీతా అప్రాప్తపాణిగ్రహేయం అంబా విసర్జ్యా ఉత్స్రష్టం యోగ్యా ఇతి పితా పితృవ్యో బాహ్లీకోఽబ్రవీత్॥ 7-79-41 అనుపప్రచ్ఛ అనుపృష్టవానహం॥ 7-79-44 ప్రాప్తం శుల్కం యేన। పాఠాంతరే యస్యాః సా। కన్యాపితా కన్యా వా లాజాంతరం వరాంతరముపాసీత ఇతి యా స్మృతిస్తర్హి బాధ్యేతేత్యధ్యాహృత్య యోజనా। లాజా విద్యంతే హ్యౌంయద్రవ్యమస్య స ఇతి లాజశబ్దోఽర్శఆద్యచ్ప్రత్యయాంతః। లాజోప్తారముపాసీతేతి థ.ధ.పాఠః॥ 7-79-45 యేషాం శుల్కతో నిష్ఠా తేషాం వాక్యతో వాక్యం ప్రమాణం స్మృతమితి ధర్మవిదో నహ్యాహురిత్యన్వయః 7-79-46 లోకవిరోధమప్యాహార్ధేన। ప్రసిద్ధమితి కన్యాయా దానమిత్యేవోచ్యతే నతు క్రయో జయో వేతి। ఏషాం శుల్కవాదినాం ప్రత్యాయకం భార్యాత్వజ్ఞాపకం కిమపి నాస్తి। పరిణయనాదేవ భార్యా భవతి న శుల్కమాత్రాదితి లోకవ్యవహారస్య స్పష్టత్వాదిత్యర్థః॥ 7-79-52 జీవత ఇత్యనాదరే షష్ఠీ। జీవంతమపి శుల్కదమనాదృత్య శిష్టా ఏవం యథేష్టదానం కుర్వత ఇత్యర్థః॥ 7-79-53 దేవరమితి యుగాంతరధర్మః॥ 7-79-54 కేషాంచిన్మతే దేవరాదయః అలిఖితాం భ్రాతృభార్యా లిఖంత్యేవ సురతేన యోజయంత్యేవ। అపరేషాం మతే శనైక్మంథరా ఇయం ప్రవృత్తిః। ఐచ్ఛికీ నతు వైధీత్యర్థః॥ 7-79-55 సంకల్పపూర్వకం దత్తాయా అపి కన్యాయా యోఽపహారస్తజ్జన్యో మృషావాదః పాతకో భవతి దాతుర్నతు తావన్మాత్రేణ తస్యాం భార్యాత్వముత్పన్నమిత్యర్థః॥





అనుశాసనపర్వ - అధ్యాయ 080

॥ శ్రీః ॥

13.80. అధ్యాయః 080 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి వైవాహికవిధ్యాదేర్దాయార్హతాదేశ్చ కథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-80-1x"
name="anuzAsana-13-80-1x">యుధిష్ఠిర ఉవాచ

కన్యాయాం ప్రాప్తశుల్కాయాం పతిశ్చేన్నాస్తి కశ్చన।
తత్ర కా ప్రతిపత్తిః స్యాత్తన్మే బ్రూహి పితామహ॥ 13-80-1 (84622) 
భీష్మ ఉవాచ। 13-80-2x (7028) 
యా పుత్రకస్య ఋద్ధస్య ప్రతిపాల్యా తదా భవేత్।
అథవా సా హరేచ్ఛుల్కం క్రీతా శుల్కప్రదస్య సా॥ 13-80-2 (84623) 
తస్యార్థేఽపత్యమీహేవ యేన న్యాయేన శక్నుయాత్।
న తస్మాన్మంత్రవత్కార్యం కశ్చిత్కుర్వీత కించన॥ 13-80-3 (84624) 
స్వయంవృతేన సాజ్ఞప్తా పిత్రా వై ప్రత్యపద్యత।
తత్తస్యాన్యే ప్రశంసంతి ధర్మజ్ఞా నేతరే జనాః॥ 13-80-4 (84625) 
ఏతత్తు నాపరే చక్రురపరే జాతు సాధవః।
సాధూనాం పునరాచారో గరీయాంధర్మలక్షణః॥ 13-80-5 (84626) 
అస్మిన్నేవ ప్రకారే తుసుక్రతుర్వాక్యమబ్రవీత్।
నప్తా విదేహరాజస్య జనకస్య మహాత్మనః॥ 13-80-6 (84627) 
అసదాచరితే మార్గే కథం స్యాదనుకీర్తనం।
అనుప్రశ్నః సంశయో వా సతామేవముపాలభేత్॥ 13-80-7 (84628) 
అసదేవ హి ధర్మస్య ప్రదానం ధర్మ ఆసురః।
నానుశుశ్రుమ జాత్వేనామిమాం పూర్వేషు కర్మసు॥ 13-80-8 (84629) 
భార్యాపత్యోర్హి సంబంధః స్త్రీపుంసోస్తుల్య ఏవ తు।
రతిః సాధారణో ధర్మ ఇతి చాహ స పార్థివః॥ 13-80-9 (84630) 
యుధిష్ఠిర ఉవాచ। 13-80-10x (7029) 
అథ కేన ప్రమాణేన పుంసామాదీయతే ధనం।
పుత్రవద్ధి పితుస్తస్య కన్యా భవితుమర్హతి॥ 13-80-10 (84631) 
భీష్మ ఉవాచ। 13-80-11x (7030) 
యథైవాత్మా తథా పుత్రః పుత్రేణ దుహితా సమా।
తస్యామాత్మని తిష్ఠంత్యాం కథమన్యో ధనం హరేత్॥ 13-80-11 (84632) 
మాతుశ్చ యౌతకం యత్స్యాత్కుమారీభాగ ఏవ సః।
దౌహిత్ర ఏవ తద్రిక్థమపుత్రస్య పితుర్హరేత్॥ 13-80-12 (84633) 
దదాతి హి స పిండాన్వై పితుర్మాతామహస్య చ।
పుత్రదౌహిత్రయోరేవ విశేషో నాస్తి ధర్మతః॥ 13-80-13 (84634) 
అన్యత్ర జామయా సార్ధం ప్రజానాం పుత్ర ఈహతే।
దుహితాఽన్యత్ర జాతేన పుత్రేణాపి విశిష్యతే॥ 13-80-14 (84635) 
దౌహిత్రకేణ ధర్మేణ తత్ర పశ్యామి కారణం।
విక్రీతాసు హి యే పుత్రా భవంతి పితురేవ తే॥ 13-80-15 (84636) 
అసూయవస్త్వధర్మిష్ఠాః పరస్వాదాయినః శఠాః।
ఆసురాదధిసంభూతా ధర్మాద్విషమవృత్తయః॥ 13-80-16 (84637) 
అత్ర గాథా యమోద్గీతాః కీర్తయంతి పురావిదః।
ధర్మజ్ఞా ధర్మశాస్త్రేషు నిబద్ధా ధర్మసేతుషు॥ 13-80-17 (84638) 
యో మనుష్యః స్వకం పుత్రం విక్రీయ ధనమిచ్ఛతి।
కన్యాం వా జీవితార్థాయ యః శుల్కేన ప్రయచ్ఛతి॥ 13-80-18 (84639) 
సప్తావరే మహాఘోరే నిరయే కాలసాహ్వయే।
స్వేదం మూత్రం పురీషం చ తస్మిన్మూఢః సమశ్నుతే॥ 13-80-19 (84640) 
ఆర్షే గోమిథునం శుల్కం కేచిదాహుర్మృషైవ తత్।
అల్పో వా బహు వా రాజన్విక్రయస్తావదేవ సః॥ 13-80-20 (84641) 
యద్యప్యాచరితః కైశ్చిన్నైష ధర్మః సనాతనః।
అన్యేషామపి దృశ్యంతే లోభతః సంప్రవృత్తయః॥ 13-80-21 (84642) 
వశ్యాం కుమారీం బలతో యే తాం సముపభుంజతే।
ఏతే పాపస్య కర్తారస్తమస్యంధే చ శేరతే॥ 13-80-22 (84643) 
అన్యోప్యథ న విక్రేయో మనుష్యః కిం పునః ప్రజాః।
అధర్మమూలైర్హి ధనైస్తైర్న ధర్మోఽథ కశ్చన॥ ॥ 13-80-23 (84644) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అశీతితమోఽధ్యాయః॥ 80॥

Mahabharata - Anushaasana Parva - Chapter Footnotes

7-80-1 శుల్కదశ్చేత్ప్రోషితస్తద్భయాదన్యశ్చ న వృణుతే తదా తత్పిత్రా కిం కర్తవ్యమితి ప్రశ్నార్థః॥ 7-80-2 యా కన్యాః పితుః ప్రతిపాల్యా పితా చ యది తత్ శుల్కం పరపక్షీయేభ్యః పరావృత్య న దద్యాత్తర్హి సా కన్యా శుల్కప్రదస్యైవ జ్ఞేయా॥ 7-80-4 స్వయంవృతేతి సావిత్రీతి ధర్మజ్ఞానపరా జనా ఇతి చ.ధ.పాఠః॥ 7-80-8 ధర్మస్య స్ఇత్రీణామస్వాతంత్ర్యలక్షణస్య ధర్మస్య ప్రదానం ఖండనం యత్స ఆసురో ధర్మః ఏతాం పద్ధతిం। పూర్వేషు వృద్ధేషు। కర్మసు వివాహేషు। జాత్వేవ తదిదం పూర్వజన్ంసవితి ధ.పాఠః॥ 7-80-14 జామయా కన్యయాపి తామపేక్ష్యేత్యర్థః। అన్యత్ర జాయతే సోపి ప్రజయా పుత్ర ఈయతే ఇతి ట.థ.ధ.పాఠః॥ 7-80-19 కాలసాహ్నయే కాలసూత్రాఖ్యే॥ 7-80-22 బలతో వశ్యాం నతు స్వచ్ఛందత ఇత్యర్థః॥ 7-80-23 అన్యోపి పశురపి॥





అనుశాసనపర్వ - అధ్యాయ 081

॥ శ్రీః ॥

13.81. అధ్యాయః 081 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి స్త్రీణాం ప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-81-1x"
name="anuzAsana-13-81-1x">భీష్మ ఉవాచ।

ప్రాచేతసస్య వచనం కీర్తయంతి పురావిదః।
యస్యాః కించిన్నాదదతే జ్ఞాతయో న స విక్రయః॥ 13-81-1 (84645) 
అర్హణం తత్కుమారీణామానృశంస్యం వ్రతం చ తత్।
సర్వం చ ప్రతిదేయం స్యాత్కన్యాయై తదశేషతః॥ 13-81-2 (84646) 
పితృభిర్భ్రాతృభిశ్చాపి శ్వశురైరథ దేవరైః।
పూజ్యా లాలయితవ్యాశ్చ బహుకల్యాణమీప్సుభిః॥ 13-81-3 (84647) 
యది వై స్త్రీ న రోచేత పుమాంసం న ప్రమోదయేత్।
అప్రమోదాత్పునః పుంసః ప్రజనో న ప్రవర్ధతే॥ 13-81-4 (84648) 
పూజ్యా లాలయితవ్యాశ్చ స్త్రియో నిత్యం జనాధిప।
స్త్రియో యత్ర చ పూజ్యంతే రమంతే తత్ర దేవతాః॥ 13-81-5 (84649) 
అపూజితాశ్చ యత్రైతాః సర్వాస్తత్రాఫలాః క్రియాః।
తదా చైతత్కులం నాస్తి యదా శోచంతి జామయః॥ 13-81-6 (84650) 
జామీశప్తాని గేహాని నికృత్తానీవ కృత్యయా।
నైవ భాంతి న వర్ధంతే శ్రియా హీనాని పార్థివ॥ 13-81-7 (84651) 
స్త్రియః పుంసాం పరిదదౌ మనుర్జిగమిషుర్దివం।
అబలాః స్వల్పకౌపీనాః సుహృద సత్యజిష్ణవః॥ 13-81-8 (84652) 
ఈర్షవో మానకామాశ్చ చండాశ్చ సుహృదోఽబుధాః।
స్త్రియస్తు మానమర్హంతి తా మానయత మానవాః॥ 13-81-9 (84653) 
స్త్రీప్రత్యయో హి వై ధర్మో రతిభోగాశ్చ కేవలాః।
పరిచర్యా నమస్కారాస్తదాయత్తా భవంతు వః॥ 13-81-10 (84654) 
ఉత్పాదనమపత్యస్య జాతస్య పరిపాలనం।
ప్రీత్యర్థం లోకయాత్రాయాః పశ్యత స్త్రీనిబంధనం॥ 13-81-11 (84655) 
సంమాన్యమానాశ్చైతా హి సర్వకార్యాష్యవాప్స్యథ।
విదేహరాజదుహితా చాత్ర శ్లోకమగాయత॥ 13-81-12 (84656) 
నాస్తి యజ్ఞః స్త్రియాః కశ్చిన్న శ్రాద్ధం నోప్రవాసకం।
ధర్మః స్వభర్తృశుశ్రూషా తయా స్వర్గం జయంత్యుత॥ 13-81-13 (84657) 
పితా రక్షతి కౌమారే భర్తా రక్షతి యౌవనే।
పుత్రాశ్చ స్థావిరే భావే న స్త్రీ స్వాతంత్ర్యమర్హతి॥ 13-81-14 (84658) 
శ్రియ ఏతాః స్త్రియో నామ సత్కార్యా భూతిమిచ్ఛతా।
లాలితాఽనుగృహీతా చ శ్రీః స్త్రీ భవతి భారతః॥ ॥ 13-81-15 (84659) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకాశీతితమోఽధ్యాయః॥ 81 ॥

Mahabharata - Anushaasana Parva - Chapter Footnotes

7-81-1 ప్రాచేతసస్య దక్షస్య। జ్ఞాతయః కన్యాపక్షీయాః। స్వయం నాదదతేఽథ చ కన్యాలంకారర్థమిచ్ఛంతి స విక్రయో న భవతీత్యర్థ॥ 7-81-4 న రోచేత న కామయేత। న ప్రమోదయేత్కాముకం న కుర్యాత్। ప్రజనః సంతతిః॥ 7-81-8 స్వల్ప ఈషదాయాసేన అపనేయః కౌపీనో గుహ్యాచ్ఛాదనపటో యాసాం। సద్యోహార్యా ఇత్యర్థః। సుహృదః సౌహార్దయుక్తాః॥ 7-81-9 బుధ్యంత ఇత్యబుధాః॥ 7-81-10 స్త్రీప్రత్యయః స్త్రీహేతుకః॥ 7-81-12 అత్ర స్త్రీధర్మవిషయే॥





అనుశాసనపర్వ - అధ్యాయ 082

॥ శ్రీః ॥

13.82. అధ్యాయః 082 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణాదీనాం దాయవిభజనవిధినిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-82-1x"
name="anuzAsana-13-82-1x">యుధిష్ఠిర ఉవాచ।

సర్వశాస్త్రవిధానజ్ఞ రాజధర్మవిదుత్తమ।
అతీవ సంశయచ్ఛేత్తా భవాన్వై ప్రథితః క్షితౌ॥ 13-82-1 (84660) 
కశ్చిత్తు సంశయో మేఽస్తి తన్మే బ్రూహి పితామహ।
`అస్యామాపది కష్టాయామన్యం పృచ్ఛామ కం వయం'॥
జాతేఽస్మిన్సంశయే రాజన్నాన్యం పృచ్ఛేమ కంచన॥  13-82-2 (84661) 
యథా నరేణ కర్తవ్యం ధర్మమార్గానువర్తినా।
ఏతత్సర్వం మహాబాహో భవాన్వ్యాఖ్యాతుమర్హతి॥ 13-82-3 (84662) 
చతస్రో విహితా భార్యా బ్రాహ్మణస్య పితామహ।
బ్రాహ్మణీ క్షత్రియా వైశ్యా శూద్రా చ రతిమిచ్ఛతః॥ 13-82-4 (84663) 
తత్ర జాతేషు పుత్రేషు సర్వాసాం కురుసత్తమ।
ఆనుపూర్వ్యేణ కస్తేషాం పిత్ర్యం దాయాద్యమర్హతి॥ 13-82-5 (84664) 
కేన వా కిం తతో హార్యం పితృవిత్తాత్పితామహ।
ఏతదిచ్ఛామి కథితం విభాగస్తేషు కః స్మృతః॥ 13-82-6 (84665) 
భీష్మ ఉవాచ। 13-82-7x (7031) 
బ్రాహ్మణః క్షత్రియో వైశ్యస్త్రయో వర్ణా ద్విజాతయః।
ఏతేషు విహితో ధర్మో బ్రాహ్మణస్య యుధిష్ఠిర॥ 13-82-7 (84666) 
వైషంయాదథవా లోభాత్కామాద్వాఽపి పరంతప।
బ్రాహ్మణస్య భవేచ్ఛూద్రా న తు దృష్టా న తు స్మృతా॥ 13-82-8 (84667) 
శూద్రాం శయనమారోప్య బ్రాహ్మణి యాత్యధోగతిం।
ప్రాయశ్చిత్తీయతే చాపి విధిదృష్టేన కర్మణా॥ 13-82-9 (84668) 
తత్ర జాతేష్వపత్యేషు ద్విగుణం స్వాద్యుధిష్ఠిర।
అతస్తే నియమం విత్తే సంప్రవక్ష్యామి భారత॥ 13-82-10 (84669) 
లక్షణ్యం గోవృషో యానం యత్ప్రధానతమం భవేత్।
బ్రాహ్మణ్యాస్తద్ధరేత్పుత్ర ఏకాంశం వై పితుర్ధనాత్॥ 13-82-11 (84670) 
ఏషం తు దశధా కార్యం బ్రాహ్మణస్వం యుధిష్ఠిర।
తత్ర తేనైవ హర్తవ్యాశ్చత్వారోంశాః పితుర్ధనాత్॥ 13-82-12 (84671) 
త్రియాయాస్తు యః పుత్రో బ్రాహ్మణః సోప్యసంశయః।
స తు మాతుర్విశేషేణ త్రీనంశాన్హర్తుమర్హతి॥ 13-82-13 (84672) 
వర్ణే తృతీయే జాతస్తు వైశ్యాయాం బ్రాహ్మణాదపి।
ద్విరంశస్తేన హర్తవ్యో బ్రాహ్మణస్వాద్యుధిష్ఠిర॥ 13-82-14 (84673) 
శూద్రాయాం బ్రాహ్మణాజ్జాతో నిత్యాదేయధనః స్మృతః।
అల్పం చాపి ప్రదాతవ్యం శూద్రాపుత్రాయ భారత॥ 13-82-15 (84674) 
దశధా ప్రవిభక్తస్య ధనస్యైవ భవేత్క్రమః।
సవర్ణాసు తు జాతానాం సమాన్భాగాన్ప్రకల్పయేత్॥ 13-82-16 (84675) 
అబ్రాహ్మణం తు మన్యంతే శూద్రాపుత్రమనైపుణాత్।
త్రిషు వర్ణేషు జాతో హి బ్రాహ్మణాద్బ్రాహ్మణో భవేత్॥ 13-82-17 (84676) 
స్మృతాశ్చ వర్ణాశ్చత్వారః పంచమో నాధిగంయతే।
హరేచ్చ దశమం భాగం శూద్రాపుత్రః పితుర్ధనాత్॥ 13-82-18 (84677) 
తత్తు దత్తం హరేత్పిత్రా నాదత్తం హర్తుమర్హతి।
అవశ్యం హి ధనం దేయం శూద్రాపుత్రాయ భారత॥ 13-82-19 (84678) 
ఆనృశంస్యం పరో ధర్మ ఇతి తస్మై ప్రదీయతే।
యత్రతత్ర సముత్పన్నం గుణాయైవోపపద్యతే॥ 13-82-20 (84679) 
యద్యప్యేష సుపుత్రః స్యాదపుత్రో యది వా భవేత్।
నాధికం దశమాద్దద్యాచ్ఛూద్రాపుత్రాయ భారత॥ 13-82-21 (84680) 
`స్మృత ఏకశ్చతుర్భాగః కన్యాభాగస్తు ధర్మతః।
అభ్రాతృకా సమగ్రాహా చార్ధాస్యేత్యపరే విదుః॥'  13-82-22 (84681) 
త్రైవార్వికాద్యదా భక్తాదధికం స్యాద్ద్విజస్య తు।
యజేత తేన ద్రవ్యేణ న వృథా సాధయేద్ధనం॥ 13-82-23 (84682) 
త్రిసహస్రపరో దాయః స్త్రియై దేయో ధనస్య వై।
భర్త్రా తచ్చ ధనం దత్తం యథార్హం భోక్తుమర్హతి॥ 13-82-24 (84683) 
స్త్రీణాం తు పతిదాయాద్యముపభోగఫలం స్మృతం।
నాపహారం స్త్రియః కుర్యుః పితృవిత్తాత్కథంచన॥ 13-82-25 (84684) 
స్త్రియాస్తు యద్భవేద్విత్తం పిత్రా దత్తం యుధిష్ఠిర।
బ్రాహ్మణ్యాస్తద్ధరేత్కన్యా యథా పుత్రస్తథాఽస్య సా॥ 13-82-26 (84685) 
సా హి పుత్రసమా రాజన్విహితా కురునందన।
ఏవమేవ సముద్దిష్టో ధర్మో వై భరతర్షభ। 
ఏవం ధర్మమనుస్మృత్య న వృథా సాధయేద్ధనం॥  13-82-27 (84686) 
యుధిష్ఠిర ఉవాచ। 13-82-28x (7032) 
శూద్రాయాం బ్రాహ్మణాజ్జాతో యద్యదేయధనః స్మృతః।
కేన ప్రతివిశేషేణ దశమోఽప్యస్య దీయతే॥ 13-82-28 (84687) 
బ్రాహ్మణ్యాం బ్రాహ్మణాజ్జాతో బ్రాహ్మణః స్యాన్న సంశయః।
క్షత్రియాయాం తథైవ స్యాద్వైశ్యాయామపి చైవ హి॥ 13-82-29 (84688) 
కస్మాత్తు విషమం భాగం భజేరన్నృపసత్తమ।
యదా సర్వే త్రయో వర్ణాస్త్వయోక్తా బ్రాహ్మణా ఇతి॥ 13-82-30 (84689) 
భీష్మ ఉవాచ। 13-82-31x (7033) 
దారా ఇత్యుచ్యతే లోకే నాంనైకేన పరంతప।
ప్రోక్తేని చైవ నాంనాఽయం విశేషః సుమహాన్భవేత్॥ 13-82-31 (84690) 
తిస్రః కృత్వా పురో భార్యాః పశ్చాద్విందేత బ్రాహ్మణీం।
సా జ్యేష్ఠా సా చ పూజ్యా స్యాత్సా చ తాభ్యో గరీయసీ  13-82-32 (84691) 
స్నానం ప్రసాధనం భర్తుర్దంతధావనముంజనం।
హవ్యం కవ్యం చ యచ్చాన్యద్ధర్మయుక్తం గృహే భవేత్॥ 13-82-33 (84692) 
న తస్యాం జాతు తిష్ఠంత్యామన్యా తత్కర్తుమర్హతి।
బ్రాహ్మణీత్వేవ కుర్యాద్వా బ్రాహ్మణస్య యుధిష్ఠిర॥ 13-82-34 (84693) 
అన్నం పానం చ మాల్యం చ వాసాంస్యాభరణాని చ।
బ్రాహ్మణ్యైతాని దేయాని భర్తుః సా హి గరీయసీ॥ 13-82-35 (84694) 
మనునాఽభిహితం శాస్త్రం యచ్చాపి కురునందన।
తత్రాప్యేష మహారాజ దృష్టో ధర్మః సనాతనః॥ 13-82-36 (84695) 
అథ చేదన్యథా కుర్యాద్యది కామాద్యుధిష్ఠిర।
యథా బ్రాహ్మణచాండాలః పూర్వదృష్టస్తథైవ సః॥ 13-82-37 (84696) 
బ్రాహ్మణ్యాః సదృశః పుత్రః క్షత్రియాయాశ్చ యో భవేత్।
రాజన్విశేషో యస్త్వత్ర వర్ణయోరుభయోరపి॥ 13-82-38 (84697) 
న తు జాత్యా సమా లోకే బ్రాహ్మణ్యాః క్షత్రియా భవేత్।
బ్రాహ్మణ్యాః ప్రథమః పుత్రో భూయాన్స్యాద్రాజసత్తమ॥ 13-82-39 (84698) 
భూయోభూయోపి సంహార్యః పితృవిత్తాద్యుధిష్ఠిర।
యథా న సదృశీ జాతు బ్రాహ్మణ్యాః క్షత్రియా భవేత్॥ 13-82-40 (84699) 
క్షత్రియాయాస్తథా వైశ్యా న జాతు సదృశీ భవేత్।
శ్రీశ్చ రాజ్యం చ కోశశ్చ క్షత్రియాణాం యుధిష్ఠిర॥ 13-82-41 (84700) 
విహితం దృశ్యతే రాజన్సాగరాంతాం చ మేదినీం।
క్షత్రియో హి స్వధర్మేణ శ్రియం ప్రాప్నోతి భూయసీం। 
రాజా దండధరో రాజన్రక్షా నాన్యత్ర క్షత్రియాత్॥  13-82-42 (84701) 
బ్రాహ్మణా హి మహాభాగ దేవానామపి దేవతాః।
తేషు రాజా ప్రవర్తేత పూజయా విధిపూర్వకం॥ 13-82-43 (84702) 
ప్రణీతమృషిభిర్జ్ఞాత్వా ధర్మం శాశ్వతమవ్యయం।
లుప్యమానం స్వధర్మేణ క్షత్రియో రక్షతి ప్రజాః॥ 13-82-44 (84703) 
దస్యుభిర్హ్రియమాణం చ ధనం దారాంశ్చ సర్వశః।
సర్వేషామేవ వర్ణానాం త్రాతా భవతి పార్థివః॥ 13-82-45 (84704) 
భూయాన్స్యాత్క్షత్రియాపుత్రో వైశ్యాపుత్రాన్న సంశయః।
భూయస్తేనాపి హర్తవ్యం పితృవిత్తాద్యుధిష్ఠిర॥ 13-82-46 (84705) 
యుధిష్ఠిర ఉవాచ। 13-82-47x (7034) 
ఉక్తం తే విధివద్రాజన్బ్రాహ్మణస్య పితామహ।
ఇతరేషాం తు వర్ణానాం కథం వై నియమో భవేత్॥ 13-82-47 (84706) 
భీష్మ ఉవాచ। 13-82-48x (7035) 
క్షత్రియస్యాపి భార్యే ద్వే విహితే కురునందన।
తృతీయా చ భవేచ్ఛూద్రా న తు దృష్టా న తు స్మూతా॥ 13-82-48 (84707) 
ఏష ఏవ క్రమో హి స్యాత్క్షత్రియాణాం యుధిష్ఠిర।
అష్టధా తు భవేత్కార్యం క్షత్రియస్వం జనాధిప॥ 13-82-49 (84708) 
క్షత్రియాయా హరేత్పుత్రశ్చతురోంశాన్పితుర్ధనాత్।
యుద్ధావహారికం యచ్చ పితుః స్వాత్స హరేత్తు తత్॥ 13-82-50 (84709) 
వైశ్యాపుత్రస్తు భాగాంస్త్రీఞ్శూద్రాపుత్రస్తథాష్టమం।
ఏకైవ హి భవేద్భార్యా వైశ్యస్య కురునందన।  13-82-51 (84710) 
ద్వితీయా తు భవేచ్ఛూద్రా న తు దృష్టా న తు స్మృతా॥
వైశ్యస్య వర్తమానస్య వైశ్యాయాం భరతర్షభ।  13-82-52 (84711) 
శూద్రాయాం చాపి కౌంతేయ తయోర్వినియమః స్మృతః॥
పంచధా తు భవేత్కార్యం వైశ్యస్వం భరతర్షభ।  13-82-53 (84712) 
తయోరపత్యే వక్ష్యామి విభాగం చ జనాధిప॥
వైశ్యాపుత్రేణ హర్తవ్యాశ్చత్వారోంశాః పితుర్ధనాత్।  13-82-54 (84713) 
పంచమస్తు స్మృతోః భాగః శూద్రాపుత్రాయ భారత॥
సోపి దత్తం హరేత్పిత్రా నాదత్తం హర్తుమర్హతి।  13-82-55 (84714) 
త్రిమిర్వర్ణైః సదా జాతః శూద్రో దేయధనో భవేత్॥  13-82-56 (84715) 
శూద్రస్య స్యాత్సవర్ణైవ భార్యా నాన్యా కథంచన।
సమభాగాశ్చ పుత్రాః స్యుర్యది పుత్రశతం భవేత్॥ 13-82-57 (84716) 
జాతానాం సమవర్ణాయాః పుత్రాణామవిశేషతః।
సర్వేషామేవ వర్ణానాం సమభాగో ధనాత్స్మృతః॥ 13-82-58 (84717) 
జ్యేష్ఠస్య భాగో జ్యేష్ఠః స్యాదేకాంశో యః ప్రధానతః।
ఏష దాయవిధిః పార్థ పూర్వముక్తః స్వయంభువా॥ 13-82-59 (84718) 
సమవర్ణాసు జాతానాం విశేషోఽస్త్యపరో నృప।
వివాహవైశిష్ట్యకృతః పూర్వపూర్వో విశిష్యతే॥ 13-82-60 (84719) 
హరేజ్జ్యేష్ఠః ప్రధానాంశమేకభార్యాసుతేష్వపి।
మధ్యమో మధ్యమం చైవ కనీయాంస్తు కనీయసం॥ 13-82-61 (84720) 
ఏవం జాతిషు సర్వాసు సవర్ణః శ్రేష్ఠతాం గతః।
మహర్షిరపి చైతద్వై మారీచః కాశ్యపోఽబ్రవీత్॥ ॥ 13-82-62 (84721) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వ్యశీతితమోఽధ్యాయః॥। 82 ॥

Mahabharata - Anushaasana Parva - Chapter Footnotes

7-82-3 ఏవమృత్విగాత్మస్త్రీశుద్ధిముక్త్వా ధనశుద్ధ్యర్థం దాయవిభాగం ప్రస్తౌతి॥ 7-82-4 రతిమిచ్ఛత ఏవ విహితా నతు ధర్మం॥ 7-82-6 కిం కియత్ప్రమాణం॥ 7-82-9 ప్రాయశ్చిత్తమాత్మన ఇచ్ఛతి ప్రాయశ్చిత్తీయతే॥ 7-82-10 ద్విగుణం ప్రాయశ్చిత్తం॥ 7-82-11 ఏకాంశం ముఖ్యాంశం॥ 7-82-12 తేనైవ బ్రాహ్మణీపుత్రేణైవ॥ 7-82-20 సముత్పన్నం ఆనృశంస్యం॥ 7-82-23 వృథా యజ్ఞాదిప్రయోజనంవినా న సాధయేత్॥ 7-82-24 స్త్రియోఽధికో దాయో న దేయ ఇత్యర్థః। తచ్చతుర్ధా ధనం దత్తం నాదత్తంభోక్తుమర్హతీతి థ.ధ. పాఠః॥ 7-82-25 కుర్యుః పుత్రా ఇతి శేషః। పతివిత్తాత్కథం చనేతి ఝ.పాఠః। పతివితాత్పత్యా దత్తాద్విత్తాత్॥ 7-82-27 ధర్మో విభాగప్రకారః। వృథా అన్యాయేన॥ 7-82-31 ఆద్రియంతే త్రిధర్గార్తిమిరితి దారపదప్రవృత్తినిమిత్తమాదరః। యతశ్చ భర్షా ఆదరస్తాసు వర్ణక్రమేణ యథాయోగ్యం తారతంయక్రమేణ క్రియత ఇతి తాత్పుత్రాణాం భాగవైషంయం చాస్తీత్యభిప్రాయః॥ 7-82-40 భూయోభూయోపి అధికమధికం॥ 7-82-47 ఉక్తం దాయవిభాగాది॥ 7-82-50 యుద్ధేఽవహియతే తద్రథగజాయుధకవచాదికం యుద్ధావహారికం॥ 7-82-53 సవర్ణాజ్యేష్ఠతాం గతేతి థ.ధ.పాఠః॥





అనుశాసనపర్వ - అధ్యాయ 083

॥ శ్రీః ॥

13.83. అధ్యాయః 083 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి సంకరజాతీనాం శీలవిభాగాదినిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-83-1x"
name="anuzAsana-13-83-1x">యుధిష్ఠిర ఉవాచ।

అర్థాశ్రయాద్వా కామాద్వా వర్ణానాం చాప్యనిశ్చయాత్।
అజ్ఞానాద్వాపి వర్ణానాం జాయతే వర్ణసంకరః॥ 13-83-1 (84722) 
తేషామేతేన విధినా జాతానాం వర్ణసంకరే।
కో ధర్మః కాని కర్మాణి తన్మే బ్రూహి పితామహ॥ 13-83-2 (84723) 
భీష్మ ఉవాచ। 13-83-3x (7036) 
చాతుర్వర్ణ్యస్య కర్మాణి చాతుర్వర్ణ్యం చ కేవలం।
అసృజత్స హి యజ్ఞార్థే పూర్వమేవ ప్రజాపతిః॥ 13-83-3 (84724) 
భార్యాశ్చతస్నో విప్రస్య ద్వయోరాత్మా ప్రజాయతే।
ఆనుపూర్వ్యాద్ద్వయోర్హీనౌ మాతృజాత్యౌ ప్రసూయతః॥ 13-83-4 (84725) 
పరం శవాద్బ్రాహ్మణస్యైవ పుత్రః
శూద్రాపుత్రం పారశవం తమాహుః। 
శుశ్రూషకః స్వస్య కులస్య స స్యా-
త్స్వచారిత్రం నిత్యమథో న జహ్యాత్॥  13-83-5 (84726) 
సర్వానుపాయానథ సంప్రధార్య
సముద్ధరేత్స్వస్య కులస్య తంత్రం। 
జ్యేష్ఠో యవీయానపి యో ద్విజస్య
శుశ్రూషయా దానపరాయణః స్యాత్॥  13-83-6 (84727) 
తిస్రః క్షత్రియసంబంధాద్ద్వయోరాత్మాఽస్య జాయతే।
హీనవర్ణాస్తృతీయాయాం శూద్రా ఉగ్రా ఇతి స్మృతిః॥ 13-83-7 (84728) 
ద్వే చాపి భార్యే వైశ్యస్య ద్వయోరాత్మాఽస్వ జాయతే।
శూద్రా శూద్రస్య చాప్యేకా శూద్రమేవ ప్రజాయతే॥ 13-83-8 (84729) 
అతోఽవిశిష్టస్త్వధమో గురుదారప్రధర్షకః।
బ్రాహ్యం వర్ణం జనయతి చాతుర్వర్ణ్యవిగర్హితం॥ 13-83-9 (84730) 
అయాజ్యం క్షత్రియో వ్రాత్యంక సూతం స్తోత్రక్రియాపరం।
వైశ్యో వైదేహకం చాపి మౌద్గల్యమపవర్జితం॥ 13-83-10 (84731) 
శూద్రశ్చండాలమత్యుగ్రం వధ్యఘ్నం బాహ్యవాసినం।
బ్రాహ్మణ్యాం సంప్రజాయంత ఇత్యేతే కులపాంసనాః। 
ఏతే మతిమతాంశ్రేష్ఠ వర్ణసంకరజాః ప్రభో॥  13-83-11 (84732) 
బందీ తు జాయతే వైశ్యాన్మాగధో వాక్యజీవనః।
శూద్రాన్నిషాదో మత్స్యఘ్నః క్షత్రియాయాం వ్యతిక్రమాత్॥ 13-83-12 (84733) 
శూద్రాదాయోగవశ్చాపి వైశ్యాయాం గ్రాంయధర్మిణః।
బ్రాహ్మణైరప్రతిగ్రాహ్యస్తక్షా స్వధనజీవనః॥ 13-83-13 (84734) 
ఏతేఽపి సదృశాన్వర్ణాంజనయంతి స్వయోనిషు।
మాతృజాత్యా ప్రసూయంతే హ్యవరా హీనయోనిషు॥ 13-83-14 (84735) 
యథా చతుర్షు వర్ణేషు ద్వయోరాత్మాఽస్య జాయతే।
ఆనంతర్యాత్ప్రజాయంతే యథా బాహ్యా ప్రధానతః॥ 13-83-15 (84736) 
తే చాపి సదృశం వర్ణం జనయంతి స్వయోనిషు।
పరస్పరస్య దారేషు జనయంతి విగర్హితాన్॥ 13-83-16 (84737) 
యథా శూద్రోఽపి బ్రాహ్మణ్యాం జంతుం బాహ్యం ప్రసూయతే।
ఏవం బాహ్యతరాద్బాహ్యశ్చాతుర్వర్ణ్యాత్ప్రజాయతే॥ 13-83-17 (84738) 
ప్రతిలోమం తు వర్ధంతే బాహ్యోద్బాహ్యతరాత్పునః।
హీనాద్ధీనాః ప్రసూయంతే వర్ణాః పంచదశైవ తు॥ 13-83-18 (84739) 
అగంయాగమనాచ్చైవ జాయతే వర్ణసంకరః।
బాహ్యానామనుజాయంతే సైరంధ్ర్యాం మాగధేషు చ। 
ప్రసాధనోపచారజ్ఞమదాసం దాసజీవనం॥  13-83-19 (84740) 
క్షత్రా హ్యాయోగవం సూతే వాగురాబంధజీవనం।
మైరేయకం చ వైదేహః సంప్రసూతేఽథ మాధుకం॥ 13-83-20 (84741) 
నిషాదో మద్గురం సూతే దాసం నావోపజీవినం।
మృతపం చాపి చాండాలః శ్వపాకమితి విశ్రుతం  13-83-21 (84742) 
చతురో మాగధీ సూతే క్రూరాన్మాయోపజీవినః।
మాంసం స్వాదుకరం క్షౌద్రం సౌగంధమితి విశ్రుతం॥ 13-83-22 (84743) 
వైదేహకాచ్చ పాపిష్ఠా క్రూరం మాయోపజీవినం।
నిషాదాన్మద్రనాభం చ ఖరయానప్రయాయినం॥ 13-83-23 (84744) 
చండాలాత్పుల్కసం చాపి ఖరాశ్వగజభోజినం।
భృతచైలప్రతిచ్ఛన్నం భిన్నభాజనభోజినం॥ 13-83-24 (84745) 
ఆయోగవీషు జాయంతే హీనవర్ణాస్తు తే త్రయః।
క్షుద్రో వైదేహకాదంధో బహిర్గ్రామప్రతిశ్రయః॥ 13-83-25 (84746) 
కారావరో నిషాద్యాం తు చర్మకారః ప్రసూయతే।
చాండాలాత్పాండుసౌపాకస్త్వక్సారవ్యవహారవాన్॥ 13-83-26 (84747) 
ఆహిణ్కోం నిషాదేన వైదేహ్యాం సంప్రసూయతే।
చండాలేన తు సౌపాకశ్చండాలసమవృత్తిమాన్॥ 13-83-27 (84748) 
నిషాదీ చాపి చండాలాత్పుత్రమంతేవసాయినం।
శ్మశానగోచరం సూతే బాహ్యైరపి బహిష్కృతం॥ 13-83-28 (84749) 
ఇత్యేతే సంకరే జాతాః పితృమాతృవ్యతిక్రమాత్।
ప్రచ్ఛన్నాన్వా ప్రకాశా వా వేదితవ్యాః స్వకర్మభిః॥ 13-83-29 (84750) 
చతుర్ణామేవ వర్ణానాం ధర్మో నాన్యస్య విద్యతే।
వర్ణానాం ధర్మహీనేషు సంఖ్యా నాస్తీహ కస్యచిత్॥ 13-83-30 (84751) 
యదృచ్ఛయోపసంపన్నైర్యజ్ఞసాధుబహిష్కృతైః।
బాహ్యా బాహ్యైశ్చ జాయంతే యథావృత్తి యథాశ్రయం॥ 13-83-31 (84752) 
చతుష్పథశ్మశానాని శైలాంశ్చాన్యాన్వనస్పతీన్।
కార్ష్ణాయసమలంకారం పరిగృహ్య చ నిత్యశః। 
వసేయురేతే విజ్ఞాతా వర్తయంతః స్వకర్మభిః॥  13-83-32 (84753) 
యుంజంతో వాఽప్యలంకారాంస్తథోపకరణాని చ।
గోబ్రాహ్మణాయ సాహయ్యం కుర్వాణా వై న సంశయః॥ 13-83-33 (84754) 
ఆనృశంస్యమనుక్రోశః సత్యవాక్యం తథా క్షమా।
స్వశరీరైరపి త్రాణం బాహ్యానాం సిద్ధికారణం। 
భవంతి మనుజవ్యాఘ్ర తత్ర మే నాస్తి సంశయః॥  13-83-34 (84755) 
యథోపదేశం పరికీర్తితాసు
నరః ప్రజాయేత విచార్య బుద్ధిమాన్। 
నిహీనయోనిర్హి సుతోఽవసాదయే-
త్తితీర్షమాణం హి యథోపలో జలే॥  13-83-35 (84756) 
అవిద్వాంసమలం లోకే విద్వాంసమపి వా పునః।
నయంతి హ్యపథం నార్యః కామక్రోధవశానుగం॥ 13-83-36 (84757) 
స్వభావశ్చైవ నారీణాం నరాణామిహ దూషణం।
అత్యర్థం న ప్రసజ్జంతే ప్రమదాసు విపశ్చితః॥ 13-83-37 (84758) 
యుధిష్ఠిర ఉవాచ। 13-83-38x (7037) 
వర్ణాపేతమవిజ్ఞాయ నరం కలుషయోనిజం।
ఆర్యరూపమివానార్యం కథం విద్యామహే వయం॥ 13-83-38 (84759) 
భీష్మ ఉవాచ। 13-83-39x (7038) 
యోనిసంకలుషే జాతం నానాభావసమన్వితం।
కర్మభిః సజ్జనాచీర్ణైర్విజ్ఞేయాః శుద్ధయోనికాః॥ 13-83-39 (84760) 
అనార్యత్వమనాచారః క్రూరత్వం నిష్క్రియాత్మతా।
పురుషం వ్యంజయంతీహ లోకే కలుషయోనిజం॥ 13-83-40 (84761) 
పిత్ర్యం వా భజతే శీలం మాతృజం వా తథోభయం।
న కథంచ సంకీర్ణః ప్రవృతిం స్వాం నియచ్ఛతి॥ 13-83-41 (84762) 
యథైవ సదృసో రూపే మాతావిత్రోర్హి జాయతే।
వ్యాఘ్రబిందోస్తథా యోనిం పురుషః స్వాం నియచ్ఛతి॥ 13-83-42 (84763) 
కులే స్రోతసి సంచ్ఛన్నే యస్య స్యాద్యోనిసంకరః।
సంశ్రయత్యేవ తచ్ఛీలం నరోఽల్పమథవా బహు॥ 13-83-43 (84764) 
ఆర్యరూపసమాచారం చరంతం కృతకే పథి।
సవర్ణమన్యవర్ణం వా స్వశీలం సాస్తి నిశ్చయే॥ 13-83-44 (84765) 
నానావృత్తేషు భూతేషు నానాక్రమరతేషు చ।
జన్మవృత్తసమం లోకే సుశ్లిష్టం న విరజ్యతే॥ 13-83-45 (84766) 
శరీరమిహ సత్వేన న తస్య పరికృష్యతే।
జ్యేష్ఠమధ్యావరం సత్వం తుల్యసత్వం ప్రమోదతే॥ 13-83-46 (84767) 
జ్యాయాంసమపి శీలేన విహీనం నైవ పూజయేత్।
అపి శూద్రం చ ధర్మజ్ఞం సద్వృత్తమభిపూజయేత్॥ 13-83-47 (84768) 
ఆత్మానమాఖ్యాతి హి కర్మభిర్నరః
సుశీలచారిత్రకులైః శుభాశుభైః। 
ప్రనష్టమప్యాత్మకులం తథా నరః
పునః ప్రకాశం కురుతే స్వకర్మతః॥  13-83-48 (84769) 
యోనిష్వేతాసు సర్వాసు సంకీర్ణాస్వితరాసు చ।
యత్రాత్మానం న జనయేద్బుధస్తాం పరివర్జయేత్॥ ॥ 13-83-49 (84770) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్ర్యశీతితమోఽధ్యాయః॥ 83 ॥

Mahabharata - Anushaasana Parva - Chapter Footnotes

7-83-2 ఏతేన ఉక్తేన। విధినా ప్రకారేణ॥ 7-83-3 శూద్రాణాం సేవాద్వారా యజ్ఞార్థత్వం నతు సాక్షాత్॥ 7-83-4 మాతృజాత్యౌ వైశ్యాయాం వైశ్యోఽంబష్ఠో నామ। శూద్రాయాం శూద్రో నిషాదో నామ పారశవాఖ్యో భవతి॥ 7-83-5 శవస్థానతుల్యాచ్ఛూద్రాత్పరముత్కృష్టం। పరోంశభాగ్బ్రాహ్మణస్యైవ పుత్ర ఇతి థ.ధ.పాఠః॥ 7-83-6 తంత్రముపకరణం। వయసా జ్యేష్ఠోఽపి పారశవో ద్విజస్య త్రివర్ణజస్య యవీయాన్ కనీయానేవేతి సంబంధః॥ 7-83-9 అతః స్వపితురవిశిష్ఠో నాధికః సన్నధమః శూద్రో గురూణాం బ్రాహ్మణాదీనాం దారప్రధర్షకశ్చేత్ బాహ్యం చాండాలాదిం॥ 7-83-10 విప్రాయాం క్షత్రియో బాహ్యం సూతం స్తోమక్రియాపరమితి ఝ.పాఠః॥ 7-83-11 వధ్యానాం చోరాదీనాం శిరశ్ఛేదాదికార్యకారిణం వద్యఘ్నం॥ 7-83-30 చాతుర్వర్ణ్యస్యైవ ధర్మాః *****న్నే దిహితాః ఇతరేషాం ఇతరేషాం తు జాతిభేదానాం ధర్మనియమ ఇయతా చ నాస్తి॥ 7-83-35 నిహీన*** రేతఃసేక న కుర్యాదితి భావః॥ 7-83-38 కలుషయోనిజం సంకరయోనిజం॥ 7-83-39 నానాభావైరార్యేభ్యః పృథగ్భూతాభిశ్చేష్టాభిః సమన్వితం నరం సంకరయోనిజం జానీయాత్॥ 7-83-41 ప్రకృతిం యోనిం। నియచ్ఛతి గూహితుం న శక్నోతీత్యర్థః॥ 7-83-42 యథా తిర్యక్స్థారాదికం బీజగుణం న త్యజత్యేవం మనుష్యోఽపీత్యర్థః॥ 7-83-43 సంచన్నే సుగుప్తేఽపి యస్య జన్మనీతి శేషః। సః తచ్ఛీలం సంకరకర్తుః స్వభావం॥ 7-83-46 తస్య సంకరజస్య శరీరం సత్వేన శాస్త్రీయబుద్ధ్యా న పరికృష్యతే న నీచమార్గాదపకృష్యతే। బీజగుణస్య ప్రాబల్యాత్॥





అనుశాసనపర్వ - అధ్యాయ 084

॥ శ్రీః ॥

13.84. అధ్యాయః 084 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రత్యౌరసాదిపుత్రనిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-84-1x"
name="anuzAsana-13-84-1x">యుధిష్ఠిర ఉవాచ।

బ్రూహి తాత కురుశ్రేష్ఠ వర్ణానాం త్వం పృథక్ పృథక్।
కీదృశ్యాం కీదృశాశ్చాపి పుత్రాః కస్య చ కే చ తే॥ 13-84-1 (84771) 
విప్రవాదాః సుబహవః శ్రూయంతే పుత్రకారిణాం।
అత్ర నో ముహ్యతాం రాజన్సంశయం ఛేత్తుమర్హసి॥ 13-84-2 (84772) 
భీష్మ ఉవాచ। 13-84-3x (7039) 
`ఆత్మా పుత్రస్తు విజ్ఞేయః ప్రథమో బహుధా పరే॥  13-84-3 (84773) 
స్వే క్షేత్రే సంస్కృతే యస్తు పుత్రముత్పాదయేత్స్వయం।
తమౌరసం విజానీయాత్పుత్రం ప్రథమకల్పితం॥ 13-84-4 (84774) 
అగ్నిం ప్రజాపతిం చేష్ట్వా వరాయ ప్రతిపాదితా।
పుత్రికా స్యాద్దుహితరి సంకల్పే వాఽపి వా సుతః॥ 13-84-5 (84775) 
తల్పే జాతః ప్రమీతస్య క్లీబస్య పతితస్య వా।
స్వధర్మేణ నియుక్తో యః స పుత్రః క్షేత్రజః స్మృతః॥ 13-84-6 (84776) 
మాతా పితా చ దద్యాతాం యమద్భిః పుత్రమాపది।
సదృశప్రీతిసంయుక్తో విజ్ఞేయో దత్రిమః సుతః॥ 13-84-7 (84777) 
సదృశం తు ప్రకుర్యాద్యం గుణదోషవిచక్షణం।
పుత్రం పుత్రగుణైర్యుక్తం విజ్ఞేయః స తు కృత్రిమః॥ 13-84-8 (84778) 
ఉత్పద్యతే యస్య గూఢం న చ జ్ఞాయేత కస్యచిత్।
స భవేద్గూఢజో నామ తస్య స్యాద్యస్య తల్పతః॥ 13-84-9 (84779) 
మాతాపితృభ్యాముత్సృష్టస్తయోరన్యతరేణ వా।
యం పుత్రం ప్రతిగృహ్ణీయాదపవిద్ధః స ఉచ్యతే॥ 13-84-10 (84780) 
పితృవేశ్మని కన్యా తు యం పుత్రం జనయేద్రహః।
తం కానీనం వదన్నాంనా వోఢుః కన్యాసముద్భవే॥ 13-84-11 (84781) 
యా గర్భిణీ సంస్క్రియతే జ్ఞాతాఽజ్ఞాతాపి వా సతీ।
వోఢుః స గర్భో భవతి సహోఢ ఇతి ఉచ్యతే॥ 13-84-12 (84782) 
క్రీణీయాద్యస్త్వపర్యార్థం మాతాపిత్రోర్యమంతికాత్।
స క్రీతకః సుతస్తస్య సదృశోఽసదృశోపి వా॥ 13-84-13 (84783) 
యా పత్యా వా పరిత్యక్తా విధవా వా స్వకేచ్ఛయా।
ఉత్పాదయతి పునర్భూత్వా స పౌనర్భవ ఉచ్యతే॥ 13-84-14 (84784) 
సా చేదక్షతయోనిః స్యాద్గతప్రత్యాంగతాఽపి వా।
పౌనర్భవేన భర్త్రా సా పునసంస్కారమర్హతి॥ 13-84-15 (84785) 
మాతాపితృహనో యః స్యాత్త్యక్తో వా స్యాదకారణం।
ఆత్మానం స్పర్శయేద్యస్తు స్వయందత్తస్తు స స్మృతః॥ 13-84-16 (84786) 
యం బ్రాహ్మణస్తు శూద్రాయాం కామాదుత్పాదయేత్సుతం।
స పావయన్నేవ శవస్తస్మాత్పారశవః స్మృతః॥ 13-84-17 (84787) 
దాస్యాం వా దాసదాస్యాం వా యః శూద్రస్య సుతో భవేత్।
సోఽనుజ్ఞాతో హరేదంశమితి ధర్మో వ్యవస్థితః॥ 13-84-18 (84788) 
క్షేత్రజాదీన్సుతానేతానేకాదశ యథోదితాన్।
పుత్రప్రతినిధీనాహుః క్రియాలోపాన్మనీషిణః॥ 13-84-19 (84789) 
ప్రాతౄణామేకజాతానామేకశ్చేత్పుత్రవాన్భవేత్।
సర్వాంస్తాంస్తేన పుత్రేణ పుత్రిణో మనురబ్రవీత్॥ 13-84-20 (84790) 
సర్వాసామేకపత్నీనామేకా చేత్పుత్రిణీ భవేత్।
సర్వాస్తాస్తేన పుత్రేణ ప్రాహ పుత్రవతీర్మనుః॥ 13-84-21 (84791) 
ఆత్మా పుత్రశ్చ విజ్ఞేయస్తస్యానంతరజశ్చ యః।
నిరుక్తజశ్చ విజ్ఞేయః సుతః ప్రసృతజస్తథా॥ 13-84-22 (84792) 
పతితస్య తు భార్యాయా భర్త్రా సుసమవేతయా।
తథా దత్తకృతౌ పుత్రావధ్యూఢశ్చ తథాఽపరః॥ 13-84-23 (84793) 
షడపధ్వంసజాశ్చాపి కానీనాపసదాస్తథా।
ఇత్యేతే వై సమాఖ్యాతాస్తాన్విజానీహి భారత॥ 13-84-24 (84794) 
యుధిష్ఠిర ఉవాచ। 13-84-25x (7040) 
షడపధ్వంసజాః కే స్యుః కే వాఽప్యపసదాస్తథా।
ఏతత్సర్వం యథాతత్త్వం వ్యాఖ్యాతుం మే త్వమర్హసి॥ 13-84-25 (84795) 
భీష్మ ఉవాచ। 13-84-26x (7041) 
త్రిషు వర్ణేషు యే పుత్రా బ్రాహ్మణస్య యుధిష్ఠిర।
వర్ణయోశ్చ ద్వయోః స్యాతాం యౌ రాజన్యస్య భారత॥ 13-84-26 (84796) 
ఏకో ద్వివర్ణ ఏవాథ తథాఽత్రైవోపలక్షితః।
షడపధ్వంసజాస్తే హి తథైవాపసదాఞ్శృణు॥ 13-84-27 (84797) 
చాండాలో వ్రాత్యవర్ణౌ తు బ్రాహ్మణ్యాం క్షత్రియాసు చ।
వైశ్యాయాం చైవ శూద్రస్య లక్ష్యాస్తేఽపసదాస్త్రయః॥ 13-84-28 (84798) 
మాగధో వామకశ్చైవ ద్వౌ వైశ్యస్యోపలక్షితౌ।
బ్రాహ్మణ్యాం క్షత్రియాయాం చ క్షత్రియస్యైక ఏవ తు॥ 13-84-29 (84799) 
బ్రాహ్మణ్యాం లక్ష్యతే సూత ఇత్యేతేఽపసదాః స్మృతాః।
పుత్రా హ్యేతే న శక్యంతే మిథ్యా కర్తుం నరాధిప॥ 13-84-30 (84800) 
యుధిష్ఠిర ఉవాచ। 13-84-31x (7042) 
క్షేత్రజం కేచిదేవాహుః సుతం కేచిత్తు శుక్రజం।
తుల్యావేతౌ సుతౌ కస్య తన్మే బ్రూహి పితామహ॥ 13-84-31 (84801) 
భీష్మ ఉవాచ। 13-84-32x (7043) 
రేతజో వా భవేత్పుత్రః పుత్రో వా క్షత్రేజో భవేత్।
అధ్యూఢః సమయం భిత్త్వేత్యేతదేవ నిబోధ మే॥ 13-84-32 (84802) 
యుధిష్ఠిర ఉవాచ। 13-84-33x (7044) 
రేతజం విద్మ వై పుత్రం క్షత్రేజస్యాగమః కథం।
అధ్యూఢం విద్మ వై పుత్రం భిత్త్వా తు సమయం కథం॥ 13-84-33 (84803) 
భీష్మ ఉవాచ। 13-84-34x (7045) 
ఆత్మజం పుత్రముత్పాద్య యస్త్యజేత్కారణాంతరే।
న తత్ర కారణం రేతః స క్షేత్రస్వామినో భవేత్॥ 13-84-34 (84804) 
పుత్రకామో హి పుత్రార్థే యాం వృణీతే విశాంపతే।
తత్ర క్షేత్రం ప్రమాణం స్యాన్న వై తత్రాత్మజః సుతః॥ 13-84-35 (84805) 
అన్యత్ర క్షేత్రజః పుత్రో లక్ష్యతే భరతర్షభ।
న హ్యాత్మా శక్యతే హంతుం దృష్టాంతోపగతో హ్యసౌ॥ 13-84-36 (84806) 
క్వచిచ్చ కుతకః పుత్రః సంగ్రహాదేవ లక్ష్యతే।
న తత్ర రేతః క్షేత్రం వా ప్రమాణం స్యాద్యుధిష్ఠిర॥ 13-84-37 (84807) 
యుధిష్ఠిర ఉవాచ। 13-84-38x (7046) 
కీదృశః కృతకః పుత్రః సంగ్రహాదేవ లక్ష్యతే।
శుక్రం క్షేత్రం ప్రమాణం వా యత్ర లక్ష్యం న భారత॥ 13-84-38 (84808) 
భీష్మ ఉవాచ। 13-84-39x (7047) 
మాతాపితృభ్యాం యస్త్యక్తః పథి యస్తం ప్రకల్పయేత్।
న చాస్య మాతాపితరౌ జ్ఞాయేతాం స హి కృత్రిమః॥ 13-84-39 (84809) 
అస్వామికస్య స్వామిత్వం యస్మిన్సంప్రతిలక్ష్యతే।
యో వర్ణః పోషయేత్తం చ తద్వర్ణస్తస్య జాయతే॥ 13-84-40 (84810) 
యుధిష్ఠిర ఉవాచ। 13-84-41x (7048) 
కథమస్య ప్రయోక్తవ్యః సంస్కారః కస్య వా కథం।
దేయా కన్యా కథం చేతి తన్మే బ్రూహి పితామహ॥ 13-84-41 (84811) 
భీష్మ ఉవాచ। 13-84-42x (7049) 
ఆత్మవత్తస్య కుర్వీత సంస్కారం స్వామివత్తథా।
త్యక్తో మాతాపితృభ్యాం యః సవర్ణం ప్రతిపద్యతే॥ 13-84-42 (84812) 
తద్గోత్రబంధుజం తస్య కుర్యాత్సంస్కారమచ్యుత।
అథ దేయా తు కన్యా స్యాత్తద్వర్ణస్య యుధిష్ఠిర॥ 13-84-43 (84813) 
సంస్కర్తుం వర్ణగోత్రం చ మాతృవర్ణవినిశ్చయే।
కానీనాధ్యూఢజౌ వాఽపి విజ్ఞేయౌ పుత్రకిల్బిషౌ॥ 13-84-44 (84814) 
కానీనాధ్యూఢజౌ వాఽపి విజ్ఞేయౌ పుత్రకిల్బిషౌ॥
తావపి స్వావివ సుతౌ సంస్కార్యావితి నిశ్చయః।  13-84-45 (84815) 
క్షేత్రజో వాఽప్యపసదో యేఽధ్యూఢాస్తేషు చాప్యుత॥
ఆత్మవద్వై ప్రయుంజీరన్సంస్కారాన్బ్రాహ్మణాదయః।  13-84-46 (84816) 
`స్వం జన్మే మాతృగోత్రేణ సంస్కారం బ్రాహ్మణాదయః॥'
ధర్మశాస్త్రేషు వర్ణానాం నిశ్చయోఽయం పదృశ్యతే।  13-84-47 (84817) 
ఏతత్తే సర్వమాఖ్యాతం కిం భూయః శ్రోతుమిచ్ఛసి॥ ॥  13-84-48 (84818) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతురశీతితమోఽధ్యాయః॥ 84 ॥

Mahabharata - Anushaasana Parva - Chapter Footnotes

7-84-2 విప్రవాదాః వివిధాః ప్రవాదః పూర్వోక్తా ఏవ॥ 7-84-6 తల్పే కలత్రే॥ 7-84-22 అనంతరజః ఔరసః నిరుక్తజః స్వక్షేత్రేఽన్యో రేతఃసేకార్థముక్తస్తజ్జః। ప్రసృతోఽనిరుక్తోఽపి యో లౌల్యాత్పరక్షేత్రే రేతః సించతి తజ్జః ప్రసృతజః॥ 7-84-23 తథా పతితాత్స్వభార్యాయామేవ జాతః। భార్యాయాః తృతీయార్థే షష్ఠీ। దత్తః పంచమః। కృతః క్రీతః స్వయముపాయగంయో వా షష్ఠః। అధ్యూఢః యస్య మాతా గర్భవత్యేవ ఊఢా తాదృశః సప్తమః॥ 7-84-24 షడపధ్వంసజా వక్ష్యమాణాః। కానీనః కన్యాయాం వివాహాత్ ప్రాగుత్పన్నశ్చతుర్దశః। అపసదా వక్ష్యమాణాః షట్। ఏతే వింశతిః। తాన్సర్వాన్ పుత్రానితి విజానీహి॥ 7-84-34 కారణాంతరే లోకాపవాదాదిభయే సతి॥ 7-84-35 యాం గర్భవతీ కన్యాం వృణీతే తత్ర స పుత్రో వోదురేవ క్షేత్రజో నతు సేక్తురాత్మజ॥





అనుశాసనపర్వ - అధ్యాయ 085

॥ శ్రీః ॥

13.85. అధ్యాయః 085 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి మహద్దర్శనసహవాసయోర్గవాం చ ప్రభావబోధనాయ చ్యవనోపాఖ్యానకథనారంభః॥ 1 ॥ గంగాయమునా సంగమేఽంతర్జలే నిమజ్య తపస్యతశ్చ్యవనస్య దాశైర్జాలేన జలచరైః సహ కూలప్రాపణం॥ 2 ॥ దాశైః ప్రార్థితేన తేన తాన్ప్రతి మత్స్యై సహ స్వస్య ప్రాణజాలాన్యతరస్మాన్మోచనచోదనా॥ 3॥

Mahabharata - Anushaasana Parva - Chapter Text

<a id="anuzAsana-13-85-1x"
name="anuzAsana-13-85-1x">యుధిష్ఠిర ఉవాచ।

దర్శనే కీదృశః స్నేహః సంవాసే చ పితామహ।
మహాభాగ్యం గవాం చైవ తన్మే వ్యాఖ్యాతుమర్హసి॥ 13-85-1 (84819) 
భీష్మ ఉవాచ। 13-85-2x (7050) 
హంత తే కథయిష్యామి పురావృత్తం మహాద్యుతే।
నహుషస్య చ సంవాదం మహర్షేశ్చ్యవనస్య చ॥ 13-85-2 (84820) 
పురా మహర్షిశ్చ్యవనో భార్గవో భరతర్షభ।
ఉదవాసకృతారంభో బభూవ స మహావ్రతః॥ 13-85-3 (84821) 
నిహత్య మానం క్రోధం చ ప్రహర్షం శోకమేవ చ।
వర్షాణి ద్వాదశ మునిర్జలవాసే ధృతవ్రతః॥ 13-85-4 (84822) 
ఆదధత్సర్వభూతేషు విస్రంయం పరమం శుభం।
జలేచరేషు సర్వేషు శీతరశ్మిరివ ప్రభుః॥ 13-85-5 (84823) 
స్థాణుభూతః శుచిర్భూత్వా దైవతేభ్యః ప్రణంయ చ।
గంగాయమునయోర్మధ్యే జలం సంప్రవివేశ హ॥ 13-85-6 (84824) 
గంగాయమునయోర్వేగం సుభీమం భీమనిఃస్వనం।
ప్రతిజగ్రాహ శిరసా వాతవేగసమం జవే॥ 13-85-7 (84825) 
గంగా చ యమునా చైవ సరితశ్చ సరాంసి చ।
ప్రదక్షిణమృషిం చక్రుర్న చైనం పర్యపీడయన్॥ 13-85-8 (84826) 
అంతర్జలేషు సుష్వాప కాష్ఠభూతో మహామునిః।
తతశ్చోర్ధ్వస్థితో ధీమానభవద్భరతర్షభ॥ 13-85-9 (84827) 
జలౌకసాం ససత్వానాం బభూవ ప్రియదర్శనః।
ఉపాజిఘ్నంత చ తదా మత్స్యాస్తం హృష్టమానసాః। 
తత్ర తస్యాసతః కాలః సమతీతోఽభవన్మహాన్॥  13-85-10 (84828) 
తతః కదాచిత్సమయే కస్మింశ్చిన్మత్స్యజీవినః।
తం దేశం సముపాజగ్ముర్జాలహస్తా మహాద్యుతే॥ 13-85-11 (84829) 
నిషాదా బహవస్తత్ర మత్స్యోద్ధరణనిశ్చయాః।
వ్యాయతా బలినః శూరాః సలిలేష్వనువర్తినః। 
అభ్యాయయుశ్చ తం దేశం నిశ్చితా జాలకర్ంణి॥  13-85-12 (84830) 
జాలం తే యోజయామాసుర్నవసూత్రకృతం దృఢం।
మత్స్యోద్ధరణమాకర్షస్తదా భరతసత్తమ॥ 13-85-13 (84831) 
తతస్తే బహుభిర్యోగైః కైవర్తా మత్స్యకాంక్షిణః।
గంగాయమునయోర్వారి జాలేనావకిరంతి తే॥ 13-85-14 (84832) 
జాలం సువితతం తేషాం నవసూత్రకృతం తథా।
విస్తారాయామసంపన్నం యత్తత్ర సలిలే క్షమం॥ 13-85-15 (84833) 
తతస్తే సుమహచ్చైవ బలవచ్చ సువర్తితం।
అవతీర్య తతః సర్వే జాలం చకృషిరే తదా॥ 13-85-16 (84834) 
అభీతరూపాః సంహృష్టా అన్యోన్యవశవర్తినః।
బబంధుస్తత్ర మత్స్యాంశ్చ తథాఽన్యాంజలచారిణః॥ 13-85-17 (84835) 
తథా మత్స్యైః పరివృతం చ్యవనం భృగునందనం।
ఆకర్షయన్మహారాజ జాలేనాథ యదృచ్ఛయా॥ 13-85-18 (84836) 
నదీశైవలదిగ్ధాంగం హరిశ్మశ్రుజటాధరం।
లగ్నైః శంఖనఖైర్గాత్రే క్రోడైశ్చిత్రైరివార్పితం।  13-85-19 (84837) 
తం జాలేనోద్ధృతం దృష్ట్వా తే తదా వేదపారగం।
సర్వే ప్రాంజలయో దాశాః శిరోభిః ప్రాపతన్భువి॥ 13-85-20 (84838) 
పరిఖేదపరిత్రాసాజ్జాలస్యాకర్షణేన చ।
మత్స్యా బభూవుర్వ్యాపన్నాః స్థలసంస్పర్శనేన చ॥ 13-85-21 (84839) 
స మునిస్తత్తదా దృష్ట్వా మత్స్యానాం కదనం కృతం।
బభూవ కృపయావిష్టో నిఃశ్వసంశ్చ పునఃపనః॥ 13-85-22 (84840) 
నిషాదా ఊచుః। 13-85-23x (7051) 
అజ్ఞానాద్యత్కృతం పాపం ప్రసాదం తత్ర నః కురు।
కరవామ ప్రియ కిం తే తన్నో బ్రూహి మహామునే॥ 13-85-23 (84841) 
ఇత్యుక్తో మత్స్యమధ్యస్థశ్చ్యవనో వాక్యమబ్రవీత్।
యో మేఽద్య పరమః కామస్తం శృణుధ్వం మసాహితాః॥ 13-85-24 (84842) 
ప్రాణోత్సర్గం విసర్గం వా మత్స్యైర్యాస్యాంయహం సహ।
సంవాసాన్నోత్సహే త్యక్తుం సలిలేఽధ్యుపితానహం॥ 13-85-25 (84843) 
ఇత్యుక్తాస్తే నిషాదాస్తు సుభృశం భయకంపితాః।
సర్వే వివర్ణవదనా నహుషాయ న్యవేదయన్॥ ॥ 13-85-26 (84844) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పశ్చాశీతితమోఽధ్యాయః॥ 85 ॥

Mahabharata - Anushaasana Parva - Chapter Footnotes

7-85-1 పరపీడాదర్శనే పరైః సహ సంవాసే చ కీదృశః స్నేహ ఆతృశంస్యం చ కర్తవ్యం। గవాం మాహాత్ంయం చ బ్రూహీతి ప్రశ్నదూయం॥ 7-85-8 సరితశ్చ తథానుగా ఇతి ట.థ.ధ.పాఠః॥ 7-85-9 ఊర్ధ్వస్థితః ఉపవిష్టః॥ 7-85-10 ఆసతః ఆసీనస్య॥ 7-85-19 శంఖానాం జలజంతువిశేషాణాం నఖాని తైః॥





అనుశాసనపర్వ - అధ్యాయ 086

॥ శ్రీః ॥

13.86. అధ్యాయః 086 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

దాశైశ్చ్యవనవృత్తాంతం నివేదితేన నహుషేణ తంప్రతి తదభీష్టకరణప్రతిజ్ఞానం॥ 1 ॥ చ్యవనేన నహుషంప్రతి దాశేభ్యః స్వోచితమూల్యదానేనాత్మమోచనచోదనా॥ 2 ॥ నహుషేణ సంపూర్ణరాజ్యస్య మూల్యతాపరికల్పనేపి మునితా తదనంగీకరణే గవి జాతేన మునినా గోః ప్రతినిధీకరణం॥ 3 ॥ చ్యవనేన గోప్రతిగ్రహణేన స్వసహవాసిభిర్మత్స్యైః సహ దాశానాం స్వర్గప్రాపణం॥ 4 ॥

Mahabharata - Anushaasana Parva - Chapter Text

<a id="anuzAsana-13-86-1x"
name="anuzAsana-13-86-1x">భీష్మ ఉవాచ।

నహుషస్తు తతః శ్రుత్వా చ్యవనం తం తథాఽఽగతం।
త్వరితః ప్రయయౌ తత్రి సహామాత్యపురోహితః॥ 13-86-1 (84845) 
శౌచం కృత్వా యథాన్యాయం ప్రాంజలిః ప్రయతో నృపః।
ఆత్మానమాచచక్షే చ చ్యవనాయ మహాత్మనే॥ 13-86-2 (84846) 
అర్చయామాస తం చాపి తస్య రాజ్ఞః పురోహితః।
సత్యవ్రతం మహాత్మానం దేవకల్పం విశాంపతే॥ 13-86-3 (84847) 
నహుష ఉవాచ। 13-86-4x (7052) 
కరవాణి ప్రియం కిం తే తన్మే బ్రూహి ద్విజోత్తమ।
సర్వం కర్తాఽస్మి భగవన్యద్యపి స్యాత్సుదుష్కరం॥ 13-86-4 (84848) 
చ్యవన ఉవాచ। 13-86-5x (7053) 
శ్రమేణి మహతా యుక్తాః కైవర్తా మత్స్యజీవినః।
మమ మూల్యం ప్రయచ్ఛైభ్యో మత్స్యానాం విక్రయైః సహ॥ 13-86-5 (84849) 
నహుష ఉవాచ। 13-86-6x (7054) 
సహస్రం దీయతాం మూల్యం నిషాదేభ్యః పురోహిత।
నిష్క్రయార్థే భగవతో యథాఽఽహ భృగునందనః॥ 13-86-6 (84850) 
చ్యవన ఉవాచ। 13-86-7x (7055) 
ఆత్మమూల్యం చ వక్తవ్యం న తల్లోకః ప్రశంసతి।
తస్మాదహం ప్రవక్ష్యామి న చాత్మస్తుతింమవృతః॥ 13-86-7 (84851) 
సహస్రం నాహమర్హామి కిం వా త్వం మన్యసే నృప।
సదృశం దీయతాం మూల్యం స్వబుద్ధ్యా నిశ్చయం కురు॥ 13-86-8 (84852) 
నహుష ఉవాచ। 13-86-9x (7056) 
సహస్రాణాం శతం విప్ర నిషోదేభ్యః ప్రదీయతాం।
స్యాదిదం భగవన్మూల్యం కిం వాఽన్యన్మన్యతే భవాన్॥ 13-86-9 (84853) 
చ్యవన ఉవాచ। 13-86-10x (7057) 
నాహం శతసహస్రేణ నిమేయః పార్థివర్షభ।
దీయతాం సదృశం మూల్యమమాత్యైః సహ చింతయ॥ 13-86-10 (84854) 
నహుష ఉవాచ। 13-86-11x (7058) 
కోటిః ప్రదీయతాం మూల్యం నిషాదేభ్యః పురోహిత।
యదేతదపి నో మూల్యమతో భూయః ప్రదీయతాం॥ 13-86-11 (84855) 
చ్యవన ఉవాచ। 13-86-12x (7059) 
రాజన్నార్హాంయహం కోటిం భూయో వాఽపి మహాద్యుతే।
సదృశం దీయతాం మూల్యం బ్రాహ్మణైః సహ చింతయ॥ 13-86-12 (84856) 
నహుష ఉవాచ। 13-86-13x (7060) 
అర్దం రాజ్యం సమగ్రం వా నిషాదేభ్యః ప్రదీయతాం।
ఏతత్తుల్యమహం మన్యే కిం వాఽన్యన్మన్యసే ద్విజ॥ 13-86-13 (84857) 
చ్యవన ఉవాచ। 13-86-14x (7061) 
అర్ధం రాజ్యం సమగ్రం చ మూల్యం నార్హామి పార్థివ।
సదృశం దీయతాం మూల్యమృషిభిః సహ చింత్యతాం॥ 13-86-14 (84858) 
భీష్మ ఉవాచ। 13-86-15x (7062) 
మహర్షేర్వచనం శ్రుత్వా నహుషో దుఃఖకర్శితః।
స చింతయామాస తదా సహామాత్యపురోహితః॥ 13-86-15 (84859) 
తత్ర త్వన్యో వనచరః కశ్చిన్మూలఫలాశనః।
నహుషస్య సమీపస్థో గవిజాతోఽభవన్మునిః॥ 13-86-16 (84860) 
స తమాభాష్య రాజానమబ్రవీద్ద్విజసత్తమః।
తోషయిష్యాంయహం క్షిప్తం యథా తుష్టో భవిష్యతి॥ 13-86-17 (84861) 
నాహం మిథ్యావచో బ్రూయాం ఖైరేష్వపి కుతోఽన్యథా।
భవతో యదహం బ్రయాం తత్కార్యమవిశంకయా॥ 13-86-18 (84862) 
నహుష ఉవాచ। 13-86-19x (7063) 
వ్రవీతు భగవాన్మూల్యం మహర్షేః సదృశం భృగోః।
పరిత్రాయస్వ మామస్మద్విషయం చ కులం చ మే॥ 13-86-19 (84863) 
హన్యాద్ధి భగవాన్క్రుద్ధస్త్రైలోక్యమపి కేవలం।
కిం పునర్మాం తపోహీనం బాహువీర్యపరాయణం।  13-86-20 (84864) 
అగాధాంభసి మగ్నస్య సామాత్యస్య సఋత్విజః।
ప్లవో భవ మహర్షే త్వం కురు మూల్యవినిశ్చయం॥ 13-86-21 (84865) 
భీష్మ ఉవాచ। 13-86-22x (7064) 
నహుషస్య వచః శ్రుత్వా గవిజాతః ప్రతాపవాన్।
ఉవాచ హర్షయన్సర్వానమాత్యాన్పార్థివం చ తం॥ 13-86-22 (84866) 
`బ్రాహ్మణానాం గవాం చైవ కులమేకం ద్విధా కృతం।
ఏకత్ర మంత్రాస్తిష్ఠంతి హవిరన్యత్ర తిష్ఠతి॥'  13-86-23 (84867) 
అనర్ఘేయా మహారాజ ద్విజా వర్ణేషు చోత్తమాః।
గావశ్చ పురుషవ్యాగ్ర గౌర్మూల్యం పరికల్ప్యతాం॥ 13-86-24 (84868) 
నహుషస్తు తతః శ్రుత్వా మహర్షేర్వచనం నృప।
హర్షేణ మహతా యుక్తః సహామాత్యపురోహితః॥ 13-86-25 (84869) 
అభిగంయ భృగోః పుత్రం చ్యవనం సంశితవ్రతం।
ఇదం ప్రోవాచ నృపతే వాచా సంతర్పయన్నివ॥ 13-86-26 (84870) 
ఉత్తిష్ఠోత్తిష్ఠ విప్రర్షే గవా క్రీతోసి భార్గవ।
ఏతన్మూల్యమహం మన్యే తవ ధర్మభృతాంవర॥ 13-86-27 (84871) 
చ్యవన ఉవాచ। 13-86-28x (7065) 
ఉత్తిష్ఠాంయేష రాజేంద్ర సంయక్ క్రీతోస్మి తేఽనఘ।
గోభిస్తుల్యం న పశ్యామి ధనం కించిదిహాచ్యుత॥ 13-86-28 (84872) 
కీర్తనం శ్రవణం దానం దర్శనం చాపి పార్థివ।
గవాం ప్రశస్యతే వీర సర్వపాపహరం శివం॥ 13-86-29 (84873) 
గావో లక్ష్ంయాః సదా మూలం గోషు పాప్మా న విద్యతే।
అన్నమేవ సదా గావో దేవానాం పరమం హవిః॥ 13-86-30 (84874) 
స్వాహాకారవషట్కారౌ గోషు నిత్యం ప్రతిష్ఠితౌ।
గావో యజ్ఞస్య నేత్ర్యో వై తథా యజ్ఞస్య తా ముఖం॥ 13-86-31 (84875) 
అమృతం హ్యవ్యయం దివ్యం క్షరంతి చ వహంతి చ।
అమృతాయతనం చైతాః సర్వలోకనమస్కృతాః॥ 13-86-32 (84876) 
తేజసా వపుషా చైవ గావో వహ్నిసమా భువి।
గావో హి సుమహత్తేజః ప్రాణినాం చ సుఖప్రదాః॥ 13-86-33 (84877) 
నివిష్టం గోకులం యత్ర శ్వాసం ముంచతి నిర్భయం।
విరాజయతి తం దేశం పాపం చాస్యాపకర్షతి॥ 13-86-34 (84878) 
గావః స్వర్గస్య సోపానం గావః స్వర్గేఽపి పూజితాః।
గావః కామదుహోదేవ్యో నాన్యత్కించిత్పరం స్మృతం॥ 13-86-35 (84879) 
ఇత్యేతద్గోషు మే ప్రోక్తం మహాత్ంయం భరతర్షభ।
గుణైకదేశవచనం శక్యం పారాయణం న తు॥ 13-86-36 (84880) 
నిషాదా ఊచుః। 13-86-37x (7066) 
దర్శనం కథనం చైవ సహాస్మాభిః కృతం మునే।
సతాం సాప్తపదం మైత్రం ప్రసాదం న కురు ప్రభో॥ 13-86-37 (84881) 
హవీంషి సర్వాణి యథా హ్యుపభుంక్తే హుతాశనః।
ఏవం త్వమపి ధర్మాత్మన్పురుషాగ్నిః ప్రతాపవాన్॥ 13-86-38 (84882) 
ప్రసాదయామహే విద్వన్భవంతం ప్రణతా వయం।
అనుగ్రహార్థమస్మాకమియం గౌః ప్రతిగృహ్యతాం॥ 13-86-39 (84883) 
`అత్యంతాపది శక్తానాం పరిత్రాణం హి కుర్వతాం।
యా గతిర్విదితా త్వద్య నరకే శరణం భవాన్॥ 13-86-40 (84884) 
చ్యవన ఉవాచ। 13-86-40x (7067) 
కృపణస్య చ యచ్చక్షుర్మునేరాశీవిషస్య చ।
నరం సమూలం దహతి కక్షమగ్నిరివ జ్వలన్॥ 13-86-41 (84885) 
ప్రతిగృహ్ణామి వో ధేనుం కైవర్తా ముక్తకిల్బిషాః।
దివం గచ్ఛత వై క్షిప్రం మత్స్యైర్జాలోద్ధృతైః సహ॥ 13-86-42 (84886) 
భీష్మ ఉవాచ। 13-86-43x (7068) 
తతస్తస్య ప్రభావాత్తే మహర్షేర్భావితాత్మనః।
నిషాదాస్తేన వాక్యేన సహ మత్స్యైర్దివం యయుః॥ 13-86-43 (84887) 
తతః స రాజా నహుషో విస్మితః ప్రేక్ష్య ధీవరాన్।
ఆరోహమాణాంస్త్రిదివం మత్స్యాంశ్చ భరతర్షభ॥ 13-86-44 (84888) 
తతస్తౌ గవిజశ్చైవ చ్యవనశ్చ భృగూద్వహః।
వరాభ్యామనురూపాభ్యాం ఛందయామాసతుర్నృపం॥ 13-86-45 (84889) 
తతో రాజా మహావీర్యో నహుషః పృథివీపతిః।
పరమిత్యబ్రవీత్ప్రీతస్తదా భరతసత్తమ॥ 13-86-46 (84890) 
తతో జగ్రాహ ధర్మే స స్థితిమింద్రనిభో నృపః।
తథేతి చోదితః ప్రీతస్తావృషీ ప్రత్యపూజయత్॥ 13-86-47 (84891) 
సమాప్తదీక్షశ్చ్యవనస్తతోఽగచ్ఛత్స్వమాశ్రమం।
గవిజశ్చ మహాతేజాః స్వమాశ్రమపదం యయౌ॥ 13-86-48 (84892) 
నిషాదాశ్చ దివం జగ్ముస్తే చ మత్స్యా జనాధిప।
నహుషోపి వరం లబ్ధ్వా ప్రవివేశ స్వకం పురం॥ 13-86-49 (84893) 
ఏతత్తే కథితం తాత యన్మాం త్వం పరిపృచ్ఛసి।
దర్శనే యాదృశః స్నేహః సంవాసే వా యుధిష్ఠిర॥ 13-86-50 (84894) 
మహాభాగ్యం గవాం చైవ తతా ధర్మవినిశ్చయం।
కిం భూయః కథ్యతాం వీర కిం తే హృది వివక్షితం॥ ॥ 13-86-51 (84895) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షడశీతితమోఽధ్యాయః॥ 86 ॥





అనుశాసనపర్వ - అధ్యాయ 087

॥ శ్రీః ॥

13.87. అధ్యాయః 087 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి రామవిశ్వామిత్రయోరుత్పత్తిప్రకారకథనారంభః॥ 1 ॥ చ్యవనేన కుశికరాజమేత్య సభార్యం తంప్రతి స్వశుశ్రూషావిధానం॥ 2 ॥ సభార్యేణ కుశికేన ఏకవింశతిదివసాననవరతమేకపార్శ్వేన ప్రసుప్తస్య చ్యవనస్య పాదసంవాహనేన పర్యుపాసనం॥ 3 ॥ తతః శయనాదుత్థితేన మునినా కించిద్దూరం గత్వా పునరంతర్ధానం॥ 4 ॥

Mahabharata - Anushaasana Parva - Chapter Text

<a id="anuzAsana-13-87-1x"
name="anuzAsana-13-87-1x">యుధిష్ఠిర ఉవాచ।

సంశయో మే మహాప్రాజ్ఞ సుమహాన్సాగరోపమ।
తం మే శృణు మహాబాహో శ్రుత్వా వ్యాఖ్యాతుమర్హసి॥ 13-87-1 (84896) 
కౌతూహలం మే సుమహజ్జామదగ్న్యం ప్రతి ప్రభో।
రామం ధర్మభృతాం శ్రేష్ఠం తన్మే వ్యాఖ్యాతుమర్హసి॥ 13-87-2 (84897) 
`బ్రాహ్మే బలే సుపూర్ణానామేతేషాం చ్యవనాదినాం।'
కథమేష సముత్పన్నో రామః సత్యపరాక్రమః। 
కథం బ్రహ్మర్షివంశోఽయం క్షత్రధర్మా వ్యజాయత॥  13-87-3 (84898) 
తదస్య సంభవం రాజన్నిఖిలేనానుకీర్తయ।
కౌశికశ్చ కథం వంశాత్క్షాత్రాద్వై బ్రాహ్మణోఽభవత్॥ 13-87-4 (84899) 
అహో ప్రభావః సుమహానాసీద్వై సుమహాత్మనోః।
రామస్య చ నరవ్యాఘ్ర విశ్వామిత్రస్య చైవ హి॥ 13-87-5 (84900) 
కథం పుత్రానతిక్రంయ తేషాం నప్తృష్వథాభవత్।
ఏష దోషో మహాప్రాజ్ఞ తత్త్వం వ్యాఖ్యాతుమర్హసి॥ 13-87-6 (84901) 
భీష్మ ఉవాచ। 13-87-7x (7069) 
అత్రాప్యుదాహరంతీమమితిహాసం పురాతనం।
చ్యవనస్య చ సంవాదం కుశికస్య చ భారత॥ 13-87-7 (84902) 
ఏతం దోషం పురా దృష్ట్వా భార్గవశ్చ్యవనస్తదా।
ఆగామినం మహాబుద్ధిః స్వవంశే మునిసత్తమః॥ 13-87-8 (84903) 
నిశ్చిత్య మనసా సర్వం గుణదోషబలాబలం।
దగ్ధుకామః కులం సర్వం కుశికానాం తపోధనః॥ 13-87-9 (84904) 
చ్యవనస్తమనుప్రాప్య కుశికం వాక్యమబ్రవీత్।
వస్తుమిచ్ఛా సముత్పన్నా త్వయా సహ మమానఘ॥ 13-87-10 (84905) 
కుశిక ఉవాచ। 13-87-11x (7070) 
భగవన్సహధర్మోఽయం పండితైరిహ చర్యతే।
ప్రదానకాలే కన్యానాముచ్యతే చ సదా బుధైః॥ 13-87-11 (84906) 
యత్తు తావదతిక్రాంతం ధర్మద్వారం తపోధన।
తత్కార్యం ప్రకరిష్యామి తదనుజ్ఞాతుమర్హసి॥ 13-87-12 (84907) 
భీష్మ ఉవాచ। 13-87-13x (7071) 
అథాసనముపాదాయ చ్యవనస్య మహామునేః।
కుశికో భార్యయా సార్ధమాజగామ యతో మునిః॥ 13-87-13 (84908) 
ప్రగృహ్య రాజా భృంగారం పాద్యమస్మై న్యవేదయత్।
కారయామాస సర్వాశ్చ క్రియాస్తస్య మహాత్మనః॥ 13-87-14 (84909) 
తతః స రాజా చ్యవనం మధుపర్కం యథావిధి।
గ్రాహయామాస చావ్యగ్రో మహాత్మా నియతవ్రతః॥ 13-87-15 (84910) 
సత్కృత్య తం తథా విప్రమిదం పునరథాబ్రవీత్।
భగవన్పరవంతౌ స్వో బ్రూహి కిం కరవావహే॥ 13-87-16 (84911) 
యది రాజ్యం యది ధనం యది గాః సంశితవ్రత।
యజ్ఞదానాని చ తథా బ్రూహి సర్వం దదామి తే॥ 13-87-17 (84912) 
ఇదం గృహమిదం రాజ్యమిదం ధర్మాసనం చ తే।
రాజా త్వమసి శాధ్యుర్వీం భృత్యోఽహం పరవాన్స్త్రియా॥ 13-87-18 (84913) 
ఏవముక్తే తతో వాక్యే చ్యవనో భార్గవస్తదా।
కుశికం ప్రత్యువాచేదం ముదా పరమయా యుతః॥ 13-87-19 (84914) 
న రాజ్యం కామయే రాజన్న ధనం న చ యోషితః।
న చ గా న చ వై దేశాన్న యజ్ఞం శ్రూయతామిదం॥ 13-87-20 (84915) 
నియమం కించిదారప్స్యే యువయోర్యది రోచతే।
పరిచర్యోస్మి యత్తాభ్యాం యువాభ్యామవిశంకయా॥ 13-87-21 (84916) 
ఏవముక్తే తదా తేన దంపతీ తౌ జహర్షతుః।
ప్రత్యబ్రూతాం చ తమృషిమేవమస్త్వితి భారత॥ 13-87-22 (84917) 
అథ తం కుశికో హృష్టః ప్రావేశయదనుత్తమం।
గృహోద్దేశం తతస్తస్య దర్శనీయమదర్శయత్॥ 13-87-23 (84918) 
ఇయం శయ్యా భగవతో యథాకామమిహోష్యతాం।
ప్రయతిష్యావహే ప్రీతిమాహర్తుం తే తపోధన॥ 13-87-24 (84919) 
అథ సూర్యోతిచక్రామ తేషాం సంవదతాం తథా।
అథర్షిశ్చోదయామాస పానమన్నం తథైవ చ॥ 13-87-25 (84920) 
తమపృచ్ఛత్తతో రాజా కుశికః ప్రణతస్తదా।
కిమన్నజాతమిష్టం తే కిముపస్థాపయాంయహం॥ 13-87-26 (84921) 
తతః స పరయా ప్రీత్యా ప్రత్యువాచ నరాధిపం।
ఔపపత్తికమాహారం ప్రయచ్ఛస్వేతి భారత॥ 13-87-27 (84922) 
తద్వచః పూజయిత్వా తు తథేత్యాహ స పార్థివః।
యథోపపన్నమాహారం తస్మై ప్రాదాజ్జనాధిప॥ 13-87-28 (84923) 
తతః స భుక్త్వా భగవందంపతీ ప్రాహ ధర్మవిత్।
స్వప్తుమిచ్ఛాంయహం నిద్రా బాధతే మామితి ప్రభో॥ 13-87-29 (84924) 
తతః శయ్యాగృహం ప్రాప్య భగవానృషిసత్తమః।
సంవివేశ నరేశస్తు సపత్నీకః స్థితోఽభవత్॥ 13-87-30 (84925) 
న ప్రబోధ్యోస్మి సంసుప్త ఇత్యువాచాథ భార్గవః।
సంవాహితవ్యౌ మే పాదౌ జాగర్తవ్యం చ వాం నిశి॥ 13-87-31 (84926) 
అవిశంకస్తు కుశికస్తథేత్యేవాహ ధర్మవిత్।
న ప్రాబోధయతాం తౌ చ దంపతీ రజనీక్షయే॥ 13-87-32 (84927) 
యథాదేశం మహర్షేస్తు శుశ్రూషాపరమౌ తదా।
బభూవతుర్మహారాజ ప్రయతావథ దంపతీ॥ 13-87-33 (84928) 
తతః స భగవాన్విప్రః సమాదిశ్య నరాధిపం।
సుష్వాపైకేన పార్శ్వేన దివసానేకవింశతిం॥ 13-87-34 (84929) 
స తు రాజా నిరాహారః సభార్యః కురునందన।
పర్యుపాసత తం హృష్టశ్చ్యవనారాధనే రతః॥ 13-87-35 (84930) 
భార్గవస్తు సముత్తస్థౌ స్వయమేవ తపోధనః।
అకించిదుక్త్వా తు గృహాన్నిశ్చక్రామ మహాతపాః॥ 13-87-36 (84931) 
తమన్వగచ్ఛతాం తౌ చ క్షుధితౌ శ్రమకర్శితౌ।
భార్యాపతీ మునిశ్రేష్ఠస్తావేతౌ నావలోకయత్॥ 13-87-37 (84932) 
తయోస్తు ప్రేక్షతోఽరేవ భార్గవాణాం కులోద్వహః।
అంతర్హితోభూద్రాజేంద్ర తతో రాజాఽపతత్క్షితౌ॥ 13-87-38 (84933) 
తతో ముహూర్తాదాశ్వస్య సహ దేవ్యా మహామునేః।
పునరన్వేషణే యత్నమకరోత్స మహీపతిః॥ ॥ 13-87-39 (84934) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తాశీతితమోఽధ్యాయః॥ 87 ॥

Mahabharata - Anushaasana Parva - Chapter Footnotes

7-87-11 అతిథిసేవాధర్మ ఏవ సహధర్మః స్త్రీసహితధర్మః॥ 7-87-37 మునిశ్రేష్ఠో నచ తావభ్యవారయదితి ట.థ.ధ.పాఠః॥





అనుశాసనపర్వ - అధ్యాయ 088

॥ శ్రీః ॥

13.88. అధ్యాయః 088 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పూర్వమంతర్హితేన ఘ్యవనేన కుశికంప్రతి పునః శయనే ప్రస్వపత ఆత్మనః ప్రదర్శనం॥ 1 ॥ పునరుత్థితేన మునినా రాజానంప్రతి ఆత్మనస్తైలాభ్యంజననియోజనేన స్నానశాలాయాం పునరంతర్ధానం॥ 2 ॥ పునరావిష్కృతాత్మనా తేన సభార్యస్య రాజ్ఞో రథధురి సంయోజనపూర్వకం యాచకేభ్యస్తదీయవిత్తాదివితరణేన వీథ్యాం రథేన నిర్గమనం॥ 3 ॥ స్వీయప్రతోదతాడనేఽప్యవికృతమానసే సభార్యే కుశికే ప్రసీదతా మునినా వరదానేన తస్య స్వగృహప్రేషణం॥ 4 ॥

Mahabharata - Anushaasana Parva - Chapter Text

<a id="anuzAsana-13-88-1x"
name="anuzAsana-13-88-1x">యుధిష్ఠిర ఉవాచ।

తస్మిన్నంతర్హితే విప్రే రాజా కిమకరోత్తదా।
భార్యా చాస్య మహాభాగా తన్మే బ్రూహి పితామహ॥ 13-88-1 (84935) 
భీష్మ ఉవాచ। 13-88-2x (7072) 
అదృష్ట్వా స మహీపాలస్తమృషిం సహ భార్యయా।
పరిశ్రాంతో నివవృతే వ్రీడితో నష్టచేతనః॥ 13-88-2 (84936) 
స ప్రవిశ్య పురీం దీనో నాభ్యభాషత కించన।
తదేవ చింతయామాస చ్యవనస్య విచేష్టితం॥ 13-88-3 (84937) 
అథ శూన్యేన మనసా ప్రవివేశ గృహం నృపః।
దదర్శ శయనే తస్మిఞ్శయానం భృగునందనం॥ 13-88-4 (84938) 
విస్మితౌ తమృషిం దృష్ట్వా తదాశ్చర్యం విచింత్య చ।
దర్శనాత్తస్య తు తదా విశ్రాంతౌ సంబభూవతుః॥ 13-88-5 (84939) 
యథాస్థానం తతో గత్వా తత్పాదౌ సంవవాహతుః।
అథాపరేణ పార్శ్వేన సుష్వాప స మహామునిః॥ 13-88-6 (84940) 
తేనైవ చ స కాలేన ప్రత్యబుద్ధ్యత వీర్యవాన్।
న చ తౌ చక్రతుః కించిద్వికారం భయశంకితౌ॥ 13-88-7 (84941) 
ప్రతిబుద్ధస్తు స మునిస్తౌ ప్రోవాచ విశాంపతే।
తైలాభ్యంగో దీయతాం మే స్నాస్యేఽహమితి భారత॥ 13-88-8 (84942) 
తౌ తథేతి ప్రతిశ్రుత్య క్షుధితౌ శ్రమకర్శితౌ।
శతపాకేన తైలేన మహార్హేణోపతస్థతుః॥ 13-88-9 (84943) 
తతః సుఖాసీనమృషిం వాగ్యతౌ సంవవాహతుః।
న చ పర్యాప్తమిత్యాహ భార్గవః సుమహాతపాః॥ 13-88-10 (84944) 
యదా తౌ నిర్వికారౌ తు లక్షమాయాస భార్గవః।
తత ఉత్థాయ సహసా స్నానశాలాం వివేశ హ॥ 13-88-11 (84945) 
క్లృప్తమేవ తు తత్రాసీత్స్నానీయం పార్థివోచితం।
అసత్కృత్య చ తత్సర్వం తత్రైవాంతరధీయత॥ 13-88-12 (84946) 
స మునిః పునరేవాథ నృపతేః పశ్యతస్తదా।
నాసూయాం చక్రతుస్తౌ చ దంపతీ భరతర్షభ॥ 13-88-13 (84947) 
అథ స్నాతః స భగవాన్సింహాసనగతః ప్రభుః।
దర్శయామాస కుశికం సభార్యం కురునందన॥ 13-88-14 (84948) 
సంహృష్టవదనో రాజా సభార్యః కుశికో మునిం।
సిద్ధమన్నమితి ప్రహ్వో నిర్వికారో న్యవేదయత్॥ 13-88-15 (84949) 
ఆనీయతామితి మునిస్తం చోవాచ నరాధిపం।
స రాజా సముపాజహ్రే తదన్నం సహ భార్యయా॥ 13-88-16 (84950) 
మాంసప్రకారాన్వివిధాఞ్శాకాని వివిధాని చ।
లేహ్యపిష్టవికారాంశ్చ పానకాని లఘూని చ॥ 13-88-17 (84951) 
రసాలాపూపకాంశ్చిత్రాన్మోదకానథ షడ్రసాన్।
రసాన్నానాప్రకారాంశ్చ వన్యం చ మునిభోజనం॥ 13-88-18 (84952) 
ఫలాని చ విచిత్రాణి రాజభోజ్యాని భూరిశః।
బదరేంగుదకాశ్మర్యభల్లాతకఫలాని చ॥ 13-88-19 (84953) 
గృహస్థానాం చ యద్భోజ్యం యచ్చాపి వనవాసినాం।
సర్వమాహారయామాస రాజా శాపభయాన్మునేః॥ 13-88-20 (84954) 
అథ సర్వముపన్యస్తమగ్రతశ్చ్యవనస్య తత్।
తతః సర్వం సమానీయ తచ్చ శయ్యాసనం మునిః॥ 13-88-21 (84955) 
వస్త్రైః శుభైరవచ్ఛాద్య భోజనోపస్కరైః సహ।
సర్వమాదీపయామాస చ్యవనో భృగునందనః॥ 13-88-22 (84956) 
న చ తౌ చక్రతుః క్రోధం దంపతీ సుమహావ్రతౌ।
తయోః సంప్రేక్షతోరేవ పునరంతర్హితోఽభవత్॥ 13-88-23 (84957) 
తథైవ చ స రాజర్షిస్తస్థౌ తాం రజనీం తదా।
సభార్యో వాగ్యతః శ్రీమాన్న చకోపం సమావిశత్॥ 13-88-24 (84958) 
నిత్యసంస్కృతమన్నం తు వివిధం రాజవేశ్మని॥
శయనాని చ ముఖ్యాని పరిషేకాశ్చ పుష్కలాః॥ 13-88-25 (84959) 
వస్త్రం చ వివిధాకారమభవత్సముపార్జితం।
న శశాక తతో ద్రష్టమంతరం చ్యవనస్తదా॥ 13-88-26 (84960) 
పునరేవ చ విప్రర్షిః ప్రోవాచ కుశికం నృపం।
సభార్యో మాం రథేనాశు వహ యత్ర బ్రవీంయహం॥ 13-88-27 (84961) 
తథేతి చ ప్రాహ నృపో నిర్విశంకస్తపోధనం।
క్రీడారథోస్తు భగవన్నుత సాంగ్రామికో రథః॥ 13-88-28 (84962) 
ఇత్యుక్తః స మునీ రాజ్ఞా తేన హృష్టేన తద్వచః।
చ్యవనః ప్రత్యువాచేదం హృష్టః పరపురంజయం॥ 13-88-29 (84963) 
సజ్జీకురు రథం క్షిప్రం యస్తే సాంగ్రామికో మతః।
సాయుధః సపతాకశ్చ శక్తీకనకయష్టిమాన్॥ 13-88-30 (84964) 
కింకిణీస్వననిర్ఘోషో యుక్తస్తోరణకల్పనైః।
గదాస్వంగనిబద్ధశ్చ పరమేషుశతాన్వితః॥ 13-88-31 (84965) 
తతః స తం తథేత్యుక్త్వా కల్పయిత్వా మహారథం।
భార్యాం వామే ధురి తదా చాత్మానం దక్షిణే తథా॥ 13-88-32 (84966) 
త్రిదండం వజ్రసూచ్యగ్రం ప్రతోదం తత్ర చాదధత్।
సర్వమేతత్తథా దత్త్వా నృపో వాక్యమఽథాబ్రవీత్॥ 13-88-33 (84967) 
భగవన్క్వ రథో యాతు బ్రవీతు భృగునందన।
యత్ర వక్ష్యసి విప్రర్షే తత్ర యాస్యతి తే రథః॥ 13-88-34 (84968) 
ఏవముక్తస్తు భగవాన్ప్రత్యువాచాథ తం నృపం।
ఇతః ప్రభృతి యాతవ్యం పదకంపదకం శనైః॥ 13-88-35 (84969) 
శ్రమో మమ యథా న స్యాత్తథా మచ్ఛందచారిణౌ।
సుసుఖం చైవ వోఢవ్యో జనః సర్వశ్చ పశ్యతు॥ 13-88-36 (84970) 
నోత్సార్యాః పథికాః కేచిత్తేభ్యోదాస్యే వసు హ్యహం।
బ్రాహ్మణేభ్యశ్చ యే కామానర్థయిష్యంతిమాం పథి॥ 13-88-37 (84971) 
సర్వాందాస్యాంయశేషేణ ధనం రత్నాని చైవ హి।
క్రియతాం నిఖిలేనైతన్మా విచారయ పార్థివ॥ 13-88-38 (84972) 
తస్య తద్వచనం శ్రుత్వా రాజా భృత్యాంస్తథాఽబ్రవీత్।
యద్యద్బ్రూయాన్మునిస్తత్తత్సర్వం దేయమశంకితైః॥ 13-88-39 (84973) 
తతో రత్నాన్యనేకాని స్త్రియో యుగ్యమజావికం।
కృతాకృతం చ కనకం గజేంద్రాశ్చాచలోపమాః॥ 13-88-40 (84974) 
అన్వగచ్ఛంత తమృషిం రాజామాత్యాశ్చ సర్వశః।
హాహాభూతం చ తత్సర్వమాసీన్నగరమార్తవత్॥ 13-88-41 (84975) 
తౌ తీక్ష్ణాగ్రేణ సహసా ప్రతోదేన ప్రతోదితౌ।
పృష్ఠే విద్ధౌ కటే చైవ నిర్వికారౌ తమూహతుః॥ 13-88-42 (84976) 
వేపమానౌ నిరాహారౌ పంచాశద్రాత్రకర్శితౌ।
కథంచిదూహతుర్ధైర్యాద్దంపతీ తం రథోత్తమం॥ 13-88-43 (84977) 
బహుశో భృశవిద్ధౌ తౌ క్షరమాణౌ క్షతోద్భవం।
దదృశాతే మహారాజ పుష్పితావివ కింశుకౌ॥ 13-88-44 (84978) 
తౌ దృష్ట్వా పౌరవర్గస్తు భృశం శోకసమాకులః।
అభిశాపభయత్రస్తో న తం కించిదువాచ హ॥ 13-88-45 (84979) 
ద్వంద్వశశ్చాబ్రువన్సర్వే పశ్యధ్వం తపసో బలం।
క్రుద్ధా అపి మునిశ్రేష్ఠం వీక్షితుం నేహ శుక్నుమః॥ 13-88-46 (84980) 
అహో భగవతో వీర్యం మహర్షేర్భావితాత్మనః।
రాజ్ఞశ్చాపి సభార్యస్య ధైర్యం పశ్యత యాదృశం॥ 13-88-47 (84981) 
శ్రాంతావపి హి కచ్ఛ్రేణ రథమేనం సమూహతుః।
న చైతయోర్వికారం వై దదర్శం భృగునందనః॥ 13-88-48 (84982) 
భీష్మ ఉవాచ। 13-88-49x (7073) 
తతః స నిర్వికారౌ తు దృష్ట్వా భృగుకులోద్వహః।
వసు విశ్రాణయామాస యథా వైశ్రవణస్తథా॥ 13-88-49 (84983) 
తత్రాపి రాజా ప్రీతాత్మా యథాదిష్టమథాకరోత్।
తతోఽస్య భగవాన్ప్రీతో బభూవ మునిసత్తమః॥ 13-88-50 (84984) 
అవతీర్య రథశ్రేష్ఠాద్దంపతీ తౌ ముమోచ హ।
విమోచ్య చైతౌ విధివత్తతో వాక్యమువాచ హ॥ 13-88-51 (84985) 
స్నిగ్ధగంభీరయా వాచా భార్గవః సుప్రసన్నయా।
దదామి వాం వరం శ్రేష్ఠం తం బ్రూతామితి భారత॥ 13-88-52 (84986) 
సుకుమారౌ చ తౌ విద్ధౌ కరాభ్యాం మునిసత్తమః।
పస్పర్శామృతకల్పాభ్యాం స్నేహాద్భరతసతమ॥ 13-88-53 (84987) 
అథాబ్రవీన్నృపో వాక్యం శ్రమో నాస్త్యావయోరిహ।
విశ్రాంతౌ స్వః ప్రభావాత్తే ధ్యానేనైవేహ భార్గవ॥ 13-88-54 (84988) 
అథ తౌ భగవాన్ప్రాహ ప్రహృష్టశ్చ్యనస్తదా।
న వృథా వ్యాహృతం పూర్వం యన్మయా తద్భవిష్యతి॥ 13-88-55 (84989) 
రమణీయః సముద్దేశో గంగాతీరమిదం శుభం।
కించిత్కాలం వ్రతపరో నివత్స్యామీహ పార్థివ॥ 13-88-56 (84990) 
గంయతాం స్వపురం పుత్ర విశ్రాంతః పునరేష్యసి।
ఇహస్థం మాం సభార్యస్త్వం ద్రష్టాసి శ్వో నరాధిప॥ 13-88-57 (84991) 
న చ మన్యుస్త్వయా కార్యః శ్రేయస్త్వాం సముపస్థితం।
యత్కాంక్షితం హృదిస్థం తే తత్సర్వం హి భవిష్యతి॥ 13-88-58 (84992) 
ఇత్యేవముక్తః కుశికః ప్రహృష్టేనాంతరాత్మనా।
ప్రోవాచ మునిశార్దూలమిదం వచనమర్థవత్॥ 13-88-59 (84993) 
న మే మన్యుర్మహాభాగ పూతౌ స్వో భగవంస్త్వయా।
సంవృతౌ యౌవనస్థౌ స్వో వపుష్మంతౌ బలాన్వితౌ॥ 13-88-60 (84994) 
ప్రతోదేన వ్రణా యే మే సభార్యస్య త్వయా కృతాః।
తాన్న పశ్యామి గాత్రేషు స్వస్థోస్మి సహ భార్యయా॥ 13-88-61 (84995) 
ఇమాం చ దేవీం పశ్యామి వపుషాఽప్సరసోపమాం।
శ్రియా పరమయా యుక్తా తథా దృష్టా పురా మయా॥ 13-88-62 (84996) 
తవ ప్రసాదసంవృత్తమిదం సర్వం మహామునే।
నైతచ్చిత్రం తు భగవంస్త్వయి సత్యపరాక్రమ॥ 13-88-63 (84997) 
ఇత్యుక్తః ప్రత్యువాచైనం కుశికం చ్యవనస్తదా।
ఆగచ్ఛేథాః సభార్యశ్చ త్వమిహేతి నరాధిప॥ 13-88-64 (84998) 
ఇత్యుక్తః సమనుజ్ఞాతో రాజర్షిరభివాద్య తం।
ప్రయయౌ వపుషా యుక్తో నగరం దేవరాజవత్॥ 13-88-65 (84999) 
తత ఏనముపాజగ్మురమాత్యాః సపురోహితాః।
బలస్థా గణికాయుక్తాః సర్వాః ప్రకృతయస్తథా॥ 13-88-66 (85000) 
తైర్వృతః కుశికో రాజా శ్రియా పరమయా జ్వలన్।
ప్రవివేశ పురం హృష్టః పూజ్యమానోఽథ బందిభిః॥ 13-88-67 (85001) 
తతః ప్రవిశ్య నగరం కృత్వా పౌర్వాహ్ణికీః క్రియాః।
భుక్త్వా సభార్యో రజనీమువాస స మహాద్యుతిః॥ 13-88-68 (85002) 
తతస్తు తౌ నవమభివీక్ష్య యౌవనం
పరస్పరం విగతజరావివామరౌ। 
ననందతుః శయనగతౌ వపుర్ధరౌ
శ్రియా యుతౌ ద్విజవరదత్తయా తదా॥  13-88-69 (85003) 
అథాప్యుషిర్భృగుకులకీర్తివర్ధన-
స్తపోధనో వనమభిరామమృద్ధిమత్। 
మనీషయా బహువిధరత్నభూషితం
ససర్జ యన్న పురి శతక్రతోరపి॥ ॥  13-88-70 (85004) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టాశీష్టితమోఽధ్యాయః॥ 88 ॥





అనుశాసనపర్వ - అధ్యాయ 089

॥ శ్రీః ॥

13.89. అధ్యాయః 089 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరేద్యుః ప్రభాతే సభార్యేణ కుశికేన చ్యవనావలోకనాయ వనప్రవేశః॥ 1 ॥ చ్యవనేన కుశికంప్రతి స్వయోగప్రభావసృష్టస్వర్గప్రదర్శనపూర్వకమభిమతవరవరణప్రేరణా॥ 2 ॥

Mahabharata - Anushaasana Parva - Chapter Text

<a id="anuzAsana-13-89-1x"
name="anuzAsana-13-89-1x">భీష్మ ఉవాచ।

తతః స రాజా రాత్ర్యంతే ప్రతిబుద్ధో మహామనాః।
కృతపూర్వాహ్ణికః ప్రాయాత్సభార్యస్తద్వనం ప్రతి॥ 13-89-1 (85005) 
తతో దదర్శ నృపతిః ప్రాసాదం సర్వకాంచనం।
మణిస్తంభసహస్రాఢ్యం గంధర్వనగరోపమం। 
తత్ర దివ్యానభిప్రాయాందదర్శ కుశికస్తదా॥  13-89-2 (85006) 
పర్వతాన్రూప్యసానూంశ్చ నలినీశ్చ సపంకజాః।
చిత్రశాలాశ్చ వివిధాస్తోరణాని చ భారత। 
శాద్వలోపచితాం భూమిం తథా కాంచనకుట్టిమాం॥  13-89-3 (85007) 
సహకారాన్ప్రఫుల్లాంశ్చ కేతకోద్దాలకాన్వరాన్।
అశోకాన్సహకుందాంశ్చ ఫుల్లాంశ్చైవాతిముక్తకాన్॥ 13-89-4 (85008) 
చంపకాంస్తిలకాన్భవ్యాన్పనసాన్వంజులానపి।
పుష్పితాన్కర్ణికారాంశ్చ తత్రతత్ర దదర్శ హ॥ 13-89-5 (85009) 
శ్యామాన్వారణపుష్పాంశ్చ తథాఽష్టపదికా లతాః।
తత్రతత్ర పరిక్లృప్తా దదర్శ స మహీపతిః॥ 13-89-6 (85010) 
రంయాన్పద్మోత్పలధరాన్సర్వర్తుకుసుమాంస్తథా।
విమానప్రతిమాంశ్చాపి ప్రాసాదాఞ్శైలసన్నిభాన్॥ 13-89-7 (85011) 
శీతలాని చ తోయాని క్వచిదుష్ణాని భారత।
ఆసనాని విచిత్రాణి శయనప్రవరాణి చ॥ 13-89-8 (85012) 
పర్యంకాన్రత్నసౌవర్ణాన్పరార్ధ్యాస్తరణాస్తృతాన్।
భక్ష్యం భోజ్యమనంతం చ తత్రతత్రోపకల్పితం॥ 13-89-9 (85013) 
వాణీవాదాంఛుకాంశ్చైవ శారికా భృంగరాజకాన్।
కోకిలాంఛతపత్రాంశ్చ సకోయష్టికకుక్కుభాన్॥ 13-89-10 (85014) 
మయూరాన్కుక్కుటాంశ్చాపి దాత్యూహాంజీవజీవకాన్।
చకోరాన్వానరాన్హంసాన్సారసాంశ్చక్రసాహ్వయాన్॥ 13-89-11 (85015) 
సమంతతః ప్రణదతో దదర్శ సుమనోహరాన్।
క్వచిదప్సరసాం సంఘాన్గంధర్వాణాం చ పార్థివ॥ 13-89-12 (85016) 
కాంతాభిరపరాంస్తత్ర పరిష్వక్రాందదర్శ హ।
న దదర్శ చ తాన్భూయో దదర్శ చ పునర్నృపః॥ 13-89-13 (85017) 
గీతధ్వనిం సుమధురం తథైవాధ్యయనధ్వనిం।
హంసానసుమధురాంశ్చాపి తత్ర శుశ్రావ పార్థివః॥ 13-89-14 (85018) 
తం దృష్ట్వాఽత్యద్భుతం రాజా మనసాఽచింతయత్తదా।
స్వప్నోఽయం చిత్తవిభ్రంశ ఉతాహో సత్యమేవ తు॥ 13-89-15 (85019) 
అహో సహ శరీరేణ ప్రాప్తోస్మి పరమాం గతిం।
ఉత్తరాన్వా కురూన్పుణ్యానథవాఽప్యమరావతీం॥ 13-89-16 (85020) 
కించేదం మహదాశ్చర్యం సంపశ్యామీత్యచింతయత్।
ఏవం సంచింతయన్నేవ దదర్శ మునిపుంగవం॥ 13-89-17 (85021) 
తస్మిన్విమానే సౌవర్ణే మణిస్తంభసమాకులే।
మహార్హే శయనే దివ్యే శయానం భృగునందనం॥ 13-89-18 (85022) 
తమభ్యయాత్ప్రహర్షేణ నరేంద్రః సహ భార్యయా।
అంతర్హితస్తతో భూయశ్చ్యవనః శయనం వ తత్॥ 13-89-19 (85023) 
తతోఽన్యస్మిన్వనోద్దేశే పునరేవ దదర్శ తం।
కౌశ్యాం బృస్యాం సమాసీనం జపమానం మహావ్రతం॥ 13-89-20 (85024) 
ఏవం యోగబలాద్విప్రో మోహయామాస పార్థివం॥  13-89-21 (85025) 
క్షణేన తద్వనం చైవ తే చైవాప్సరసాం గణాః।
గంధర్వాః పాదపాశ్చైవ సర్వమంతరధీయత॥ 13-89-22 (85026) 
నిఃశబ్దమభవచ్చాపి గంగాకూలం పునర్నృప।
కుశవల్మీకభూయిష్ఠం బభూవ చ యథా పురా॥ 13-89-23 (85027) 
తతః స రాజా కుశికః సభార్యస్తేన కర్మణా।
విస్మయం పరమం ప్రాప్తస్తద్దృష్ట్వా మహదద్భుతం॥ 13-89-24 (85028) 
తతః ప్రోవాచ కుశికో భార్యా హర్షసమన్వితః।
పశ్య భద్రే యథాభావాశ్చిత్రా దృష్టాః సుదుర్లభాః। 
ప్రసాదాద్భృగుముఖ్యస్య కిమన్యత్ర తపోబలాత్॥  13-89-25 (85029) 
తపసా తదవాప్యం హి యన్న శక్యం మనోరథైః।
త్రైలోక్యరాజ్యాదపి హి తప ఏవ విశిష్యతే॥ 13-89-26 (85030) 
తపసా హి సుతప్తేని క్రీడత్యేష తపోధనః।
అహో ప్రభావో బ్రహ్మర్షేశ్చ్యవనస్య మహాత్మనః॥ 13-89-27 (85031) 
ఇచ్ఛయైష తపోవీర్యాదన్యాఁల్లోకాన్సృజేదపి।
బ్రాహ్మణా ఏవ జాయేరన్పుణ్యవాగ్బుద్ధికర్మణా॥ 13-89-28 (85032) 
ఉత్సహేదిహ కృత్వైవ కోఽన్యో వై చ్యవనాదృతే।
బ్రాహ్మణ్యం దుర్లభం లోకే రాజ్యం హి సులభం నరైః॥ 13-89-29 (85033) 
బ్రాహ్మణ్యస్య ప్రభావాద్ధి రథే యుక్తౌ స్వధుర్యవత్।
ఇత్యేవం చింతయానః స విదితశ్చ్యవనస్య వై॥ 13-89-30 (85034) 
సంప్రేక్ష్యోవాచ నృపతిం క్షిప్రమాగంయతామితి।
ఇత్యుక్తః సహభార్యస్తు సోభ్యగచ్ఛన్మహామునిం॥ 13-89-31 (85035) 
శిరసా వందనీయం తమవందత చ పార్థివః।
తస్యాశిషః ప్రయుజ్యాథ స మునిస్తం నరాధిపం। 
నిషీదేత్యబ్రవీద్ధీమాన్సాంత్వయన్పురుషర్షభః॥  13-89-32 (85036) 
తతః ప్రకృతిమాపన్నో భార్గవో నృపతే నృపం।
ఉవాచ శ్లక్ష్ణయా వాచా తర్పయన్నివ భారత॥ 13-89-33 (85037) 
రాజన్సంయగ్జితానీహ పంచపంచ స్వయం త్వయా।
మనఃషష్ఠానీంద్రియాణి కృచ్ఛ్రాన్ముక్తోసి తేన వై॥ 13-89-34 (85038) 
సంయగారాధితః పుత్ర త్వయాఽహం వదతాంవర।
న హి తే వృజితం కించిత్సుసూక్ష్మమపి దృశ్యతే॥ 13-89-35 (85039) 
అనుజానీహి మాం రాజన్గమిష్యామి యథాగతం।
ప్రీతోస్మి తవ రాజేంద్ర వరశ్చ ప్రతిగృహ్యతాం॥ 13-89-36 (85040) 
కుశిక ఉవాచ। 13-89-37x (7074) 
అగ్నిమధ్యే గతేనేవ భగవన్సన్నిధౌ మయా।
వర్తితం భృగుశార్దూల యన్న దగ్ధోస్మి తద్బహు॥ 13-89-37 (85041) 
ఏష ఏవ వరో ముఖ్యః ప్రాప్తో మే భృగునందన।
యత్ప్రీతోసి మమాచారైః కులం త్రాతం చ మేఽనఘ॥ 13-89-38 (85042) 
ఏథ మేఽంద్రగ్రహో విప్ర జీవితే చ ప్రయోజనం।
ఏతద్రాజ్యఫలం చైవ తపసశ్చ ఫలం మమ॥ 13-89-39 (85043) 
యది త్వం ప్రీతిమాన్విప్ర మయి వై భృగునందన।
అస్తి మే సంశయః కశ్చిత్తన్మే వ్యాఖ్యాతుమర్హసి॥ ॥ 13-89-40 (85044) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోననవతితమోఽధ్యాయః॥ 89॥

Mahabharata - Anushaasana Parva - Chapter Footnotes

7-89-29 ఉత్సాహమిహ కృత్వేదం కోఽన్యో వై చ్యవనాదృతే। బ్రాహ్మణ్యం దుర్లభం లోకే తల్లవ్ధ్వా దుర్లభం తపః। సిద్ధిస్తత్రాపి దుష్ప్రాపా సిద్ధేరపి పరా గతిః ఇతి ధ.పాఠః॥





అనుశాసనపర్వ - అధ్యాయ 090

॥ శ్రీః ॥

13.90. అధ్యాయః 090 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

చ్యవనేన కుశికంప్రతి స్వస్య తద్గృహే నివాసాదేః కారణకథనం॥ 1 ॥ తథా తస్య బ్రాహ్మణ్యప్రాప్తీచ్ఛావగమేన తత్పౌత్రాదేస్తల్లాభవరదానం॥ 2 ॥

Mahabharata - Anushaasana Parva - Chapter Text

<a id="anuzAsana-13-90-1x"
name="anuzAsana-13-90-1x">చ్యవన ఉవాచ।

వరశ్చ గృహ్యతాం మత్తో యశ్చ తే సంశయో హృది।
తం ప్రబ్రూది నరశ్రేష్ఠ సర్వం సంపాదయామి తే॥ 13-90-1 (85045) 
కుశిక ఉవాచ। 13-90-2x (7075) 
యది ప్రీతోసి భగవంస్తతో మే వద భార్గవ।
కారణం శ్రోతుసిచ్ఛమి మద్గృహే వాసకారితం॥ 13-90-2 (85046) 
శయనం చైకపార్శ్వేన దివసానేకవింశతిం।
న కించిదుక్త్వా గమనం బహిశ్చ మునిపుంగవః॥ 13-90-3 (85047) 
అంతర్ధానమకస్మాచ్చ పునరేవ చ దర్శనం।
పునశ్చ శయనం విప్ర దివసానేకవింశతిం॥ 13-90-4 (85048) 
తైలాభ్యక్తస్య గమనం భోజనం చ గృహే మమ।
సముపానీయ వివిధం యద్దగ్ధం జాతవేదసా॥ 13-90-5 (85049) 
నిర్యాణాం చ రథేనాశు సహసా యత్కృతం త్వయా।
ధనానాం చ విసర్గశ్చ వనస్యాపి చ దర్శనం॥ 13-90-6 (85050) 
ప్రాసాదానాం బహూనాం చ కాంచనానాం మహామునే।
మణివిద్రుమపాదానాం పర్యంకాణాం చ దర్శనం॥ 13-90-7 (85051) 
పునశ్చాదర్శనం తస్య శ్రోతుమిచ్ఛామి కారణం।
అతీవ హ్యత్ర ముహ్యామి చింతయానో భృగూద్వహ॥ 13-90-8 (85052) 
న చైవాత్రాధిగచ్ఛామి సర్వస్యాస్య వినిశ్చయం।
ఏతదిచ్ఛామి కార్త్స్న్యేన సత్యం శ్రోతుం తపోధన॥ 13-90-9 (85053) 
చ్యవన ఉవాచ। 13-90-10x (7076) 
శృణు సర్వమశేషేణి యదిదం యేన హేతునా।
న హి శక్యమనాఖ్యాతుమేవం పృష్టేన పార్థివ॥ 13-90-10 (85054) 
పితామహస్య వదతః పురా దేవసమాగమే।
శ్రుతవానస్మి యద్రాజంస్తన్మే నిగదతః శృణు।  13-90-11 (85055) 
బ్రహ్మక్షత్రవిరోధేన భవితా కులసంకరః।
పౌత్రస్తే భవితా రాజంస్తేజోవీర్యసమన్వితః॥ 13-90-12 (85056) 
తతః స్వకులరక్షార్థమహం త్వాం సముపాగతః।
చికీర్షన్కుశికోచ్ఛేదం సందిధక్షుః కులం తవ॥ 13-90-13 (85057) 
తతోఽహమాగంయ పురే త్వామవోచం మహీపతే।
నియమం కంచిదారప్సయే శుశ్రూషా క్రియతామితి॥ 13-90-14 (85058) 
న చ తే దుష్కృతం కించిదహమాసాదయం గృహే।
తేన జీవసి రాజర్షే న భవేథాస్త్వమన్యథా॥ 13-90-15 (85059) 
ఏవం బుద్ధిం సమాస్థాయ దివసానేకవింశతిం।
సుప్తోస్మి యది మాం కశ్చిద్బోధయేదితి పార్థివ॥ 13-90-16 (85060) 
యదా త్వయా సభార్యేణ సంసుప్తో న ప్రబోధితః।
అహం తదైవ తే ప్రీతో మనసా రాజసత్తమ॥ 13-90-17 (85061) 
ఉత్థాయ చాస్మి నిష్క్రాంతో యది మాం త్వం మహీపతే।
పృచ్ఛేః క్వ యాస్యసీత్యేవం శపేయం త్వామితి ప్రభో॥ 13-90-18 (85062) 
అంతర్హితః పునశ్చాస్మి పునరేవ చ తే గృహే।
యోగమాస్థాయ సంసుప్తో దివసానేకవింశతిం॥ 13-90-19 (85063) 
క్షుధితౌ మామసూయేథాం శ్రమాద్వేతి నరాధిప।
ఏతాం బుద్ధిం సమాస్థాయ కర్శితౌ వాం క్షుధా మయా॥ 13-90-20 (85064) 
న చ తేఽభూత్సుసూక్ష్మోపి మన్యుర్మనసి పార్థివ।
సభార్యస్య నరశ్రేష్ఠ తేన తే ప్రీతిమానహం॥ 13-90-21 (85065) 
భోజనం చ సమానాయ్య యత్తదాదీపితం మయా।
క్రుధ్యేథా యది మాత్సర్యాదితి తన్మర్షితం చ మే॥ 13-90-22 (85066) 
తతోఽహం రథమారుహ్య త్వామవోచం నరాధిప।
సభార్యో మాం వహస్వేతి తచ్చ త్వం కృతవాంస్తథా॥ 13-90-23 (85067) 
అవిశంకో నరపతే ప్రీతోఽహం చాపి తేన హ।
ధనోత్సర్గేఽపి చ కృతే న త్వాం క్రోధోప్యధర్షయత్॥ 13-90-24 (85068) 
తతః ప్రీతేన తే రాజన్పునరేతత్కృతం తవ।
సభార్యస్య వనం భూయస్తద్విద్ధి మనుజాధిప॥ 13-90-25 (85069) 
ప్రీత్యర్థం తవ చైతన్మే స్వర్గసందర్శనం కృతం।
యత్తే వనేఽస్మిన్నృపతే దృష్టం దివ్యం సుదర్శనం॥ 13-90-26 (85070) 
స్వర్గోద్దేశస్త్వయా రాజన్సశరీరేణ పార్థివ।
ముహూర్తమనుభూతోఽసౌ సభార్యేణ నృపోత్తమ॥ 13-90-27 (85071) 
నిదర్శనార్థం తపసో ధర్మస్య చ నరాధిప।
తత్ర నాసీత్స్పృహా రాజంస్తచ్చాపి విదితం మయా॥ 13-90-28 (85072) 
బ్రాహ్మణ్యం కాంక్షసే హి త్వం తపశ్చ పృథివీపతే।
అవమత్య నరేంద్రత్వం దేవేంద్రత్వం చ పార్థివ॥ 13-90-29 (85073) 
ఏవమేతద్యథాతత్వం బ్రాహ్మణ్యం తాత దుర్లభం।
బ్రాహ్మణ్యే సతి చర్షిత్వమృషిత్వే చ తపస్వితా॥ 13-90-30 (85074) 
భవిష్యత్యేష తే కామః కుశికాత్కౌశికో ద్విజః॥  13-90-31 (85075) 
తృతీయం పురుషం ప్రాప్య బ్రాహ్మణత్వం గమిష్యతి।
వంశస్తే పార్థివశ్రేష్ఠ భృగూణామేవ తేజసా॥ 13-90-32 (85076) 
పౌత్రస్తే భవితా విప్రస్తపస్వీ పావకద్యుతిః।
`జమదగ్నౌ మహాభాగ తపసా భావితాత్మని॥'  13-90-33 (85077) 
యః స దేవమనుష్యాణఆం భయముత్పాదయిష్యతి।
త్రయాణామేవ లోకానాం సత్యమేతద్బ్రవీమి తే॥ 13-90-34 (85078) 
వరం గృహాణ రాజర్షే యస్తే మనసి వర్తతే।
తీర్థయాత్రాం గమిష్యామి పురా కాలోఽతివర్తతే॥ 13-90-35 (85079) 
కుశిక ఉవాచ। 13-90-36x (7077) 
ఏష ఏవ వరో మేఽద్య యత్త్వం ప్రీతో మహామునే।
భవత్వేతద్యథార్థత్వం భవేత్పౌత్రో మమానఘ॥ 13-90-36 (85080) 
బ్రాహ్మణ్యం మే కులస్యాస్తు భగవన్నేష మే వరః।
పునశ్చాఖ్యాతుమిచ్ఛామి భగవన్విస్తరేణ వై॥ 13-90-37 (85081) 
కథమేష్యతి విప్రత్వం కులం మే భృగునందన।
కశ్చాసౌ భవితా బంధుర్మమ కశ్చాపి సంమతః॥ ॥ 13-90-38 (85082) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి నవతితమోఽధ్యాయః॥ 90 ॥





అనుశాసనపర్వ - అధ్యాయ 091

॥ శ్రీః ॥

13.91. అధ్యాయః 091 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

చ్యవనేన కుశికంప్రతి స్వకులే జనిష్యత ఋచీకస్యానుభావేన తద్భార్యాశ్వశ్ర్వో కుశికపౌత్రస్య గాధేః పుత్రీపత్ర్యోః క్రమేణ పౌత్రపుత్రభావేన పరశురామవిశ్వామిత్రయోర్జన్మకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-91-1x"
name="anuzAsana-13-91-1x">చ్యవన ఉవాచ।

అవశ్యం కథనీయం మే తవైతన్నరపుంగవ।
యదర్థం త్వాహముచ్ఛేత్తుం సంప్రాప్తో మనుజాధిప॥ 13-91-1 (85083) 
భూగూణాం క్షత్రియా యాజ్యా నిత్యమేతజ్జనాధిప।
తే చ భేదం గమిష్యంతి దైవయుక్తేన హేతునా॥ 13-91-2 (85084) 
క్షత్రియాశ్చ భృగూన్సర్వాన్వధిష్యంతి నరాధిప।
ఆగర్భాదనుకృంతంతో దైతదండనిపీడితాః॥ 13-91-3 (85085) 
తత ఉత్పత్స్యతేఽస్మాకం కులే గోత్రవివర్ధనః।
ఔర్వో నామ మహాతేజా జ్వలితార్కసమద్యుతిః॥ 13-91-4 (85086) 
స త్రైలోక్యవినాశాయ కోపాగ్నిం జనయిష్యతి।
మహీం సపర్వతవనాం యః కరిష్యతి భస్మసాత్।  13-91-5 (85087) 
కంచిత్కాలం తు వహ్నిం చ స ఏవ శమయిష్యతి।
సముద్రే వడవావక్త్రే ప్రక్షిప్య మునిసత్తమః।  13-91-6 (85088) 
పుత్రం తస్య మహారాజ ఋచీకం భృగునందనం।
సాక్షాత్కృత్స్నో ధనుర్వేదః సముపస్థాస్యతేఽనఘ॥ 13-91-7 (85089) 
క్షత్రియాణామభావాయ దైవయుక్తేను హేతునా।
స తు తం ప్రతిగృహ్యైవ పుత్రే సంక్రామయిష్యతి॥ 13-91-8 (85090) 
జమదగ్నౌ మహాభాగే తపసా భావితాత్మని।
స చాపి భృగుశార్దూలస్తం వేదం ధారయిష్యతి॥ 13-91-9 (85091) 
కులాత్తు తవ ధర్మాత్మన్కన్యాం సోఽధిగమిష్యతి।
ఉద్భావనార్థం భవతో వంశస్య భరతర్షభ॥ 13-91-10 (85092) 
`క్షత్రహంతా భవేద్ధింస్ర ఇతి దైవం సనాతనం।
నారాయణముపాస్యాస్య వరాత్తం పుత్రమృచ్ఛతి॥'  13-91-11 (85093) 
గాధేర్దుహితరం ప్రాప్యి పౌత్రీం తవ మహాతపాః।
బ్రాహ్మణం క్షత్రధర్మాణం పుత్రముత్పాదయిష్యతి॥ 13-91-12 (85094) 
క్షత్రియం విప్రధర్మాణం బృహస్పతిమివౌజసా।
విశ్వామిత్రం తవ కులే గాధేః పుత్రం సుధార్మికం। 
తపసా మహతా యుక్తం ప్రదాస్యతి మహాద్యుతే॥  13-91-13 (85095) 
స్త్రియౌ తు కారణం తత్ర పరివర్తే భవిష్యతః।
పితామహనియోగాద్వై నాన్యథైతద్భవిష్యతి॥ 13-91-14 (85096) 
తృతీయే పురుషే తుభ్యం బ్రాహ్మణత్వముపైష్యతి।
భవితా త్వం చ సంబంధీ భృగూణాం భావితాత్మనాం॥ 13-91-15 (85097) 
భీష్మ ఉవాచ। 13-91-16x (7078) 
కుశికస్తు మునేర్వాక్యం చ్యవనస్య మహాత్మనః।
శ్రుత్వా హృష్టోఽభవద్రాజా వాక్యం చేదమువాచ హ। 
ఏవమస్త్వితి ధర్మాత్మా తదా భరతసత్తమ॥  13-91-16 (85098) 
చ్యవనస్తు మహాతేజాః పునరేవ నరాధిపం।
వరార్థం చోదయామాస తమువాచ స పార్థివః॥ 13-91-17 (85099) 
బాఢమేవం గ్రహీష్యామి కామాంస్త్వత్తో మహామునే।
బ్రహ్మభూతం కులం మేఽస్తు ధర్మే చాస్య మనో భవేత్॥ 13-91-18 (85100) 
ఏవముక్తస్తథేత్యేవం ప్రత్యుక్త్వా చ్యవనో మునిః।
అభ్యనుజ్ఞాయ నృపతిం తీర్థయాత్రాం యయౌ తదా॥ 13-91-19 (85101) 
ఏతత్తే కథితం సర్వమశేషేణ మయా నృప।
భృగూణాం కుశికానాం చ అభిసంబంధకారణం॥ 13-91-20 (85102) 
యథోక్తమృషిణా చాపి తదా తదభవన్నృప।
జన్మ రామస్య చ మునేర్విశ్వామిత్రస్య చైవ హి॥ ॥ 13-91-21 (85103) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకనవతితమోఽధ్యాయః॥ 91 ॥

Mahabharata - Anushaasana Parva - Chapter Footnotes

7-91-15 తుభ్యం తవ। బ్రాహ్మణత్వం కర్తృ॥





అనుశాసనపర్వ - అధ్యాయ 092

॥ శ్రీః ॥

13.92. అధ్యాయః 092 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి తత్తద్దానానాం విశిష్యఫలకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-92-1x"
name="anuzAsana-13-92-1x">యుధిష్ఠిర ఉవాచ।

ముహ్యామీతి నిశంయాద్య చింతయానః పునఃపునః।
హీనాం పార్థివసింహైస్తైః శ్రీమద్భిః పృథివీమిమాం॥ 13-92-1 (85104) 
ప్రాప్య రాజ్యాని శతశో మహీం జిత్వాఽపి భారత।
కోటిశః పురుషాన్హత్వా పరితప్యే పితామహ॥ 13-92-2 (85105) 
కా ను తాసాం వరస్త్రీణామవస్థాఽద్య భవిష్యతి।
యా హీనాః పతిభిః పుత్రైర్మాతులైర్భ్రాతృభిస్తథా॥ 13-92-3 (85106) 
వయం హి తాన్కురున్హత్వా జ్ఞాతీంశ్చ సుహృదోఽపి చ।
అవాక్శీర్షాః పతిష్యామో నరకే నాత్రం సంశయః॥ 13-92-4 (85107) 
శరీరం యోక్తుమిచ్ఛామి తపసోగ్రేణ భారత।
ఉపదిష్టమిహేచ్ఛామి తత్త్వతోఽహం విశాంపతే॥ 13-92-5 (85108) 
వైశంపాయన ఉవాచ। 13-92-6x (7079) 
యుధిష్ఠిరస్య తద్వాక్యం శ్రుత్వా భీష్మో మహామనాః।
పరీక్ష్య నిపుణం బుద్ధ్యా యుధిష్ఠిరమభాషత॥ 13-92-6 (85109) 
రహస్యమద్భుతం చైవ శృణు వక్ష్యామి భారత।
యా గతిః ప్రాప్యతే వేన ప్రేత్యభావే విశాంపతే॥ 13-92-7 (85110) 
తపసా ప్రాప్యతే స్వర్గస్తపసా ప్రాప్యతే యశః।
ఆయుఃప్రకర్షో భోగాశ్చ లభ్యంతే తపసా విభో॥ 13-92-8 (85111) 
జ్ఞానం విజ్ఞానమారోగ్యం రూపం సంపత్తథైవ చ।
సౌభాగ్యం చైవ తపసా ప్రాప్యతే భరతర్షభ॥ 13-92-9 (85112) 
ధం ప్రాప్నోతి తపసా మౌనం జ్ఞానం ప్రయచ్ఛతి।
ఉపభోగాంస్తు దానేన బ్రహ్మచర్యేణ జీవితం॥ 13-92-10 (85113) 
అహింసాయాః ఫలం రూపం దీక్షాయా జన్మ వై కులే।
ఫలమూలాశనాద్రాజ్యం స్వర్గః పర్ణశనాద్భవేత్॥ 13-92-11 (85114) 
పయోభక్షో దివం యాతి దానేన ద్రవిణాధికః।
గురుశుశ్రూషయా విద్యా నిత్యశ్రాద్ధేన సంతతిః॥ 13-92-12 (85115) 
గవాఢ్యః శాకదీక్షాభిః స్వర్గమాహుస్తృణాశనాత్।
స్త్రియస్త్రిషవణ్సనానాద్వాయుం పీత్వా క్రతుం లభేత్॥ 13-92-13 (85116) 
నిత్యస్నాయీ దీర్ఘజీవీ సంధ్యే తు ద్వే జపంద్విజః।
మంత్రం సాధయతో రాజన్నాకపృష్ఠమనాశనే॥ 13-92-14 (85117) 
స్థండిలేషు శయానానాం గృహాణి శయనాని చ।
చీరవల్కలవాసోభిర్వాసాంస్యాభాణాని చ॥ 13-92-15 (85118) 
శయ్యాసనాని యానాని యోగయుక్తే తపోధనే।
అగ్నిప్రవేశే నియతం బ్రహ్మలోకే మహీయతే॥ 13-92-16 (85119) 
రసానాం ప్రతిసంహారాత్సౌభాగ్యమిహ విందతి।
ఆమిషప్రతిసంహారాత్ప్రజా హ్యాయుష్మతీ భవేత్॥ 13-92-17 (85120) 
ఉదవాసం వసేద్యస్తు స నరాధిపతిర్భవేత్।
సత్యవాదీ నరశ్రేష్ఠ దైవతైః సహ మోదతే॥ 13-92-18 (85121) 
కీర్తిర్భవతి దానేన తథాఽఽరోగ్యమహింసయా।
ద్విజశుశ్రూషయా రాజ్యం ద్విజత్వం చాపి పుష్కలం॥ 13-92-19 (85122) 
పానీయస్య ప్రదానేన కీర్తిర్భవతి శాశ్వతీ।
అన్నస్య తు ప్రదానేన తృప్యంతే కామభోగతః॥ 13-92-20 (85123) 
సాంత్వదః సర్వభూతానాం సర్వశోకైర్విముచ్యతే।
దేవశుశ్రూషయా రాజ్యం దివ్యం రూపం నిగచ్ఛతి॥ 13-92-21 (85124) 
దీపాలోకప్రదానేన చక్షుష్మాన్బుద్ధిమాన్భవేత్।
ప్రేక్షణీయప్రదానేన స్మృతిం మేధాం చ విందతి॥ 13-92-22 (85125) 
గంధమాల్యప్రదానేన కీర్తిర్భవతి పుష్కలా।
కేశశ్మశ్రూ ధారంయతామగ్ర్యా భవతి సంతతిః॥ 13-92-23 (85126) 
ఉపవాసం చ దీక్షాం చ అభిషేకం చ పార్థివ।
కృత్వా ద్వాదశవర్షాణి వీరస్థానాద్విశిష్యతే॥ 13-92-24 (85127) 
దాసీదాసమలంకారాన్క్షేత్రాణి చ గృహాణి చ।
బ్రహ్మదేయాం సుతాం దత్త్వా ప్రాప్నోతి మనుజర్షభ॥ 13-92-25 (85128) 
క్రతుభిశ్చోపవాసైశ్చ త్రిదివం యాతి భారత।
లభతే చ శివం జ్ఞానం ఫలపుష్పప్రదో నరః॥ 13-92-26 (85129) 
సువర్ణశృంగైస్తు విరాజితానాం
గవాం సహస్రస్య నరః ప్రదానాత్। 
ప్రాప్నోతి పుణ్యం దివి దేవలోక-
మిత్యేవమాహుర్దివి వేదసంఘాః॥  13-92-27 (85130) 
ప్రయచ్ఛతే యః కపిలాం సవత్సాం
కాంస్యోపదోహాం కనకాగ్రశృంగీం। 
తైస్తైర్గుణైః కామదుఘాఽస్య భూత్వా
నరం ప్రదాతారముపైతి సా గౌః॥  13-92-28 (85131) 
యావంతి రోమాణి భవంతి ధేన్వా-
స్తావత్ఫలం ప్రాప్య స గోప్రదానాత్। 
పుత్రాంశ్చ పౌత్రాంశ్చ కులం చ సర్వ-
మాసప్తమం తారయతే పరత్ర॥  13-92-29 (85132) 
సదక్షిణాం కాంచనచారుశృంగీం
కాంస్యోపదోహాం ద్రవిణోత్తరీయాం। 
ధేనుం తిలానాం దదతో ద్విజాయ
లోకా వసూనాం సులభా భవంతి॥  13-92-30 (85133) 
స్వకర్మభిర్మానవం సంనిరుద్ధం
తీవ్రాంధకారే నరకే పతంతం। 
మంహార్ణవే నౌరివ వాయుయుక్తా
దానం గవాం తారయతే పరత్ర॥  13-92-31 (85134) 
యో బ్రహ్మదేయాం తు దదాతి కన్యాం
భూమిప్రదానం చ కరోతి విప్రే। 
దదాతి చాన్నం విధివచ్చ యశ్చ
స లోకమాప్నోతి పురందరస్య॥  13-92-32 (85135) 
నైవేశికం సర్వగుణోపపన్నం
దదాతి వై యస్తు నరో ద్విజాయ। 
స్వాధ్యాయచారిత్ర్యగుణాన్వితాయ
తస్యాపి లోకాః కురుషూత్తరేషు॥  13-92-33 (85136) 
ధుర్యప్రదానేన గవాం తథా వై
లోకానవాప్నోతి నరో వసూనాం। 
స్వర్గాయ చాహుస్తు హిరణ్యదానం
తతో విశిష్టం కనకప్రదానం॥  13-92-34 (85137) 
ఛత్రప్రదానేన గృహం వరిష్ఠం
యానం తథోపానహసంప్రదానే। 
వస్రప్రదానేన ఫలం సురూపం
గంధప్రదానాత్సురభిర్నరః స్యాత్॥  13-92-35 (85138) 
పుష్పోపగం వాఽథ ఫలోపగం వా
యః పాదపం స్పర్శయతే ద్విజాయ। 
సశ్రీకమృద్ధం బహురత్నపూర్ణం
లభత్యయత్నోపగతం గృహం వై॥  13-92-36 (85139) 
భక్ష్యాన్నపానీయరసప్రదాతా
సర్వాన్సమాప్నోతి రసాన్ప్రకామం। 
ప్రతిశ్రయాచ్ఛానసంప్రదాతా
ప్రాప్నోతి తాన్యేవ న సంశయోఽత్ర॥  13-92-37 (85140) 
స్రగ్ధూపగంధాననులేపనాని
స్నానాని మాల్యాని చ మానవో యః। 
దద్యాద్ద్విజేభ్యః స భవేదరోగ-
స్తథాఽభిరూపశ్చ నరేంద్రలోకే॥  13-92-38 (85141) 
బీజైరశూన్యం శయనైరుపేతం
దద్యాద్గృహం యః పురుషో ద్విజాయ। 
పుణ్యాభిరామం బహురత్నపూర్ణం
లభత్యధిష్ఠానవరం స రాజన్॥  13-92-39 (85142) 
సుగంధచిత్రాస్తరణోపధానం
దద్యాన్నరో యః శయనం ద్విజాయ। 
రూపాన్వితాం పక్షవతీం మనోజ్ఞాం
భార్యామయత్నోపగతాం లభేత్సః॥  13-92-40 (85143) 
పితామహస్యానవరో వీరశాయీ భవేన్నరః।
నాధికం విద్యతే యస్మాదిత్యాహుః పరమర్షయః॥ 13-92-41 (85144) 
వైశంపాయన ఉవాచ। 13-92-42x (7080) 
తస్య తద్వచనం శ్రుత్వా ప్రీతాత్మా కురునందనః।
నాశ్రమేఽరోచయద్వాసం వీరమార్గాభికాంక్షయా॥ 13-92-42 (85145) 
తతో యుధిష్ఠిరః ప్రాహ పాండవాన్పురుషర్షభ।
పితామహస్య యద్వాక్యం తద్వో రోచత్వితి ప్రభుః॥ 13-92-43 (85146) 
తతస్తు పాండవాః సర్వే ద్రౌపదీ చ యశస్వినీ।
యుధిష్ఠిరస్య తద్వాక్యం బాఢమిత్యభ్యపూజయన్॥ ॥ 13-92-44 (85147) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వినవతితమోఽధ్యాయః॥ 92 ॥

Mahabharata - Anushaasana Parva - Chapter Footnotes

7-92-7 యా గతిః ఫలం, యేన సాధనేన, ప్రేత్యభావే మరణానంతరం॥ 7-92-10 జీవితం ఆయుః॥ 7-92-13 క్రతుం ప్రజాపతిం। ప్రణాయామైః ప్రజాపతిలోకం ప్రాప్నోతీత్యర్థః॥ 7-92-14 అనాశనం అనాహారః। నిత్యస్నాయీ భవేద్దక్ష ఇతి ఝ.పాఠః॥ 7-92-17 ప్రతిసంహారాత్యాగాత॥ 7-92-24 ఉపవార్సః సర్వభోగత్యాగః। దీక్షా జపాదినియమఖీకారః। అభిషేకస్త్రిషవణం స్నానం॥ 7-92-33 నైవేశికం గృహోపస్కరం శయ్యాది॥ 7-92-40 పక్షవతీం మహాకులోద్భవాం॥ 7-92-41 అనవరః రామానః। యస్మాత్ పితామహాత్॥





అనుశాసనపర్వ - అధ్యాయ 093

॥ శ్రీః ॥

13.93. అధ్యాయః 093 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి తటాకాదిప్రతిష్ఠాయా వృక్షాద్యారోపణస్య చ ఫలనిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-93-1x"
name="anuzAsana-13-93-1x">యుధిష్ఠిర ఉవాచ।

ఆరామాణాం తటాకానాం యత్ఫలం కురుపుంగవ।
తదహం శ్రోతుమిచ్ఛామి త్వత్తోఽద్య భరతర్షభ॥ 13-93-1 (85148) 
భీష్మ ఉవాచ। 13-93-2x (7081) 
సుప్రదర్శా బలవతీ చిత్రా ధాతువిభూషితా।
ఉపేతా సర్వభూతైశ్చ శ్రేష్ఠా భూమిరిహోచ్యతే॥ 13-93-2 (85149) 
తస్యాః క్షేత్రవిశేషాశ్చ తటాకానాం చ బంధనం।
ఔదకాని చ సర్వాణి ప్రవక్ష్యాంయనుపూర్వశః॥ 13-93-3 (85150) 
తటాకానాం చ వక్ష్యామి కృతానాం చాపి యే గుణాః।
త్రిషు లోకేషు సర్వత్ర పూజనీయస్తటాకవాన్॥ 13-93-4 (85151) 
అథవా మిత్రసదనం మైత్రం మిత్రవివర్ధనం।
కీర్తిసంజననం శ్రేష్ఠం తటాకానాం నివేశనం॥ 13-93-5 (85152) 
ధర్మస్యార్థస్య కామస్య ఫలమాహుర్మనీషిణః।
తటాకసుకృతం దేశే క్షేత్రమేకం మహాశ్రయం॥ 13-93-6 (85153) 
చతుర్విధానాం భూతానాం తటాకముపలక్షయేత్।
తటాకాని చ సర్వాణి దిశంతి శ్రియముత్తమాం॥ 13-93-7 (85154) 
దేవా మనుష్యగంధర్వాః పితరోరగరాక్షసాః।
స్థావరాణి చ భూతాని సంశ్రయంతి జలాశయం॥ 13-93-8 (85155) 
తస్మాత్తాంస్తే ప్రవక్ష్యామి తటాకే యే గుణాః స్మృతాః।
యా చ తత్ర ఫలావాప్తిర్ఋషిభిః సముదాహృతాః॥ 13-93-9 (85156) 
వర్షాకాలే తటాకే తు సలిలం యస్య తిష్ఠతి।
అగ్నిహోత్రఫలం తస్య ఫలమాహుర్మనీషిణః॥ 13-93-10 (85157) 
శరత్కాలే తు సలిలం తటాకే యస్య తిష్ఠతి।
గోసహస్రస్య స ప్రేత్య లభతే ఫలముత్తమం॥ 13-93-11 (85158) 
హేమంతకాలే సలిలం తటాకే యస్య తిష్ఠతి।
స వై బహుసువర్ణస్య యజ్ఞస్య లభతే ఫలం॥ 13-93-12 (85159) 
యస్య వై శైశిరే కాలే తటాకే సలిలం భవేత్।
తస్యాగ్నిష్టోమయజ్ఞస్య ఫలమాహుర్మనీషిణః॥ 13-93-13 (85160) 
తటాకం సుకృతం యస్య వసంతే తు మహాశ్రయం।
అతిరాత్రస్య యజ్ఞస్య ఫలం స సముపాశ్నుతే॥ 13-93-14 (85161) 
నిదాఘకాలే పానీయం తటాకే యస్య తిష్ఠతి।
వాజిమేధఫలం తస్య ఫలం వై మునయో విదుః॥ 13-93-15 (85162) 
స కులం తారయేత్సర్వం యస్య ఖాతే జలాశయే।
గావః పిబంతి సలిలం సాధవశ్చ నరాః సదా॥ 13-93-16 (85163) 
తటాకే యస్య గావస్తు పిబంతి తృషితా జలం।
మృగపక్షిమనుష్యాశ్చ సోఽశ్వమేధఫలం లభేత॥ 13-93-17 (85164) 
యత్పిబంతి జలం తత్ర స్నాయంతే విశ్రమంతి చ।
తటాకే యస్య తత్సర్వం ప్రేత్యానంత్యాయ కల్పతే॥ 13-93-18 (85165) 
దుర్లభం సలిలం తాత విశేషేణ పరత్ర వై।
పానీయస్య ప్రదానేన ప్రీతిర్భవతి శాశ్వతీ॥ 13-93-19 (85166) 
తిలాందదత పానీయం దీపాందదత జాగృత।
జ్ఞాతిభిః సహ మోదధ్వమేతత్ప్రేత్య సుదుర్లభం॥ 13-93-20 (85167) 
సర్వదానైర్గురుతరం సర్వదానైర్విశిష్యతే।
పానీయం నరశార్దూల తస్మాద్దాతవ్యమేవ హి॥ 13-93-21 (85168) 
ఏవమేతత్తటాకస్య కీర్తితం ఫలముత్తమం।
అత ఊర్ధ్వం ప్రవక్ష్యామి వృక్షాణామవరోపణం॥ 13-93-22 (85169) 
స్థావరాణాం చ భూతానాం జాతయః షట్ ప్రకీర్తితాః।
వృక్షగుల్మలతావల్ల్యస్త్వక్సారాస్తృణజాతయః॥ 13-93-23 (85170) 
ఏతా జాత్యస్తు వృక్షాణాం తేషాం రోపే గుణాస్త్విమే।
కీర్తిశ్చ మానుషే లోకే ప్రేత్య చైవ ఫలం శుభం॥ 13-93-24 (85171) 
లభతే నామ లోకే చ పితృభిశ్చ మహీయతే।
దేవలోకే గతస్యాపి నామ తస్య న నశ్యతి॥ 13-93-25 (85172) 
అతీతానాగతే చోభే పితృవంశం చ భారత।
తారయేద్వృక్షరోపీ చ తస్మాద్వృక్షాంశ్చ రోపయేత్॥ 13-93-26 (85173) 
తస్య పుత్రా భవంత్యేతే పాదపా నాత్ర సంశయః।
పరలోకగతః స్వర్గం లోకాంశ్చాప్నోతి సోఽవ్యయాన్॥ 13-93-27 (85174) 
పుష్ణైః సురగణాన్వృక్షాః ఫలైశ్చాపి తథా పితౄన్।
ధాయయా చాతిథిం తాత పూజయంతి మహీరుహః॥ 13-93-28 (85175) 
కిన్నరోరగరక్షాంసి దేవగంధర్వమానవాః।
తథా ఋషిగణాశ్చైవ సంశ్రయంతి మహీరుహాన్॥ 13-93-29 (85176) 
పుష్పితాః ఫలవంతశ్చ తర్పయంతీహ మానవాన్।
వృక్షదం పుత్రవద్వృక్షాస్తారయంతి పరత్ర తు॥ 13-93-30 (85177) 
తస్మాత్తటాకే సద్వృక్షా రోప్యాః శ్రేయోర్థినా సదా।
పుత్రవత్పరిపాల్యాశ్చ పుత్రాస్తే ధర్మతః స్మృతాః॥ 13-93-31 (85178) 
తటాకకృద్వృక్షరోపీ ఇష్టయజ్ఞశ్చ యో ద్విజః।
ఏతే స్వర్గే మహీయంతే యే చాన్యే సత్యవాదినః॥ 13-93-32 (85179) 
తస్మాత్తటాకం కుర్వీత ఆరామాంశ్చైవ రోపయేత్।
యజేచ్చ వివిధైర్యజ్ఞైః సత్యం చ సతతం వదేత్॥ ॥ 13-93-33 (85180) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రినవతితమోఽధ్యాయః॥ 93 ॥

Mahabharata - Anushaasana Parva - Chapter Footnotes

7-93-2 బలవతీ బహుసస్యోత్పాదికా॥ 7-93-4 ఔదకాని ఖాతాని తటాకాని॥ 7-93-4 తటాకవాన్ తటాకకృత్॥ 7-93-5 మిత్రాణాం సదనమివోపకారకం సస్యోత్పాదనాదినా। మైత్రం మిత్రస్య సూర్యస్యేదం ప్రీతికరం। మిత్రాణాం దేవానాం వివర్ధనం పోషకం॥





అనుశాసనపర్వ - అధ్యాయ 094

॥ శ్రీః ॥

13.94. అధ్యాయః 094 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణప్రశంసనపూర్వకం తదారాధనవిధానం॥ 1 ॥

Mahabharata - Anushaasana Parva - Chapter Text

<a id="anuzAsana-13-94-1x"
name="anuzAsana-13-94-1x">యుధిష్ఠిర ఉవాచ।

యానీమాని బహిర్వేద్యాం దానాని పరిచక్షతే।
తేభ్యో విశిష్టం కిం దానం మతం తే కురుపుంగవ॥ 13-94-1 (85181) 
కౌతూహలం హి పరమం తత్ర మే విద్యతే ప్రభో।
దాతారం దత్తమన్వేతి యద్దానం తత్ప్రచక్ష్వ మే॥ 13-94-2 (85182) 
భీష్మ ఉవాచ। 13-94-3x (7082) 
అభయం సర్వభూతేభ్యో వ్యసనే చాప్యనుగ్రహః।
యచ్చాభిలషితం దద్యాత్తృషితాయాభియాచతే॥ 13-94-3 (85183) 
భరణే పుత్రదారాణాం తద్దానం శ్రేష్ఠముచ్యతే।
దత్తం దాతారమన్వేతి తద్దానం భరతర్షభ॥ 13-94-4 (85184) 
హిరణ్యదానం గోదానం పృథివీదానమేవ చ।
ఏతాని వై పవిత్రాణి తారయంత్యపి దుష్కృతాత్॥ 13-94-5 (85185) 
ఏతాని పురుషవ్యాఘ్ర సాధుభ్యో దేహి నిత్యదా।
దానాని హి నరం పాపాన్మోక్షయంతి న సంశయః॥ 13-94-6 (85186) 
యద్యదిష్టతమం లోకే యచ్చాస్య దయితం గృహే।
తత్తద్గుణవతే దేయం తదేవాక్షయమిచ్ఛతా॥ 13-94-7 (85187) 
ప్రియాణి లభతే నిత్యం ప్రియదః ప్రియకృత్తథా।
ప్రియో భవతి భూతానామిహ చైవ పరత్ర చ॥ 13-94-8 (85188) 
యాచమానమభీమానాదనాసక్తమకించనం।
యో నార్చతి యథాశక్తి స నృశంసో యుధిష్ఠిర॥ 13-94-9 (85189) 
అమిత్రమపి చేద్దీనం శరణైషిణమాగతం।
వ్యసనే యోఽనుగృహ్ణాతి స వై పురుషసత్తమః॥ 13-94-10 (85190) 
కృశాయ కృతవిద్యాయ వృత్తిక్షీణాయ సీదతే।
అపహన్యాత్క్షుధాం యస్తు న తేన పురుషః సమః॥ 13-94-11 (85191) 
క్రియానియమితాన్సాధున్పుత్రదారైశ్చ కర్శితాన్।
అయాచమానాన్కౌంతేయ సర్వోపాయైర్నిమంత్రయేత్॥ 13-94-12 (85192) 
ఆశిషం యే న దేవేషు న చ మర్త్యేషు కుర్వతే।
అర్హంతో నిత్యసత్వస్థా యథాలబ్ధోపజీవినః॥ 13-94-13 (85193) 
ఆశీవిషసమేభ్యశ్చ తేభ్యో రక్షస్వ భారత।
తాన్యుక్తైరుపజిజ్ఞాస్య భోగైర్నిర్వప రక్ష చ॥ 13-94-14 (85194) 
కృతైరావసథైర్నిత్యం సప్రేష్యైః సపరిచ్ఛదైః।
నిమంత్రయేథాః కౌరవ్య సర్వభూతసుఖావహైః॥ 13-94-15 (85195) 
యది తే ప్రతిగృహ్ణీయుః శ్రద్ధాపూతం యుధిష్ఠిర।
కార్యమిత్యేవ మన్వానా ధార్మికాః పుణ్యకర్మిణః॥ 13-94-16 (85196) 
విద్యాస్నాతా వ్రతస్నాతా ధర్మమాశ్రిత్య జీవినః।
గూఢస్వాధ్యాయతపసో బ్రాహ్ంణాః సంశితవ్రతాః॥ 13-94-17 (85197) 
తేషు శుద్ధేషు దాంతేషు స్వదారనిరతేషు చ।
యత్కరిష్యసి కల్యాణం తత్తే లోకే యుధాంపతే॥ 13-94-18 (85198) 
యథాఽగ్నిహోత్రం సుహుతం సాయంప్రాతర్ద్విజాతినా।
తథా భవతి దత్తం వై విద్వద్భ్యో యత్కృతాత్మనా॥ 13-94-19 (85199) 
ఏష తే వితతో యజ్ఞః శ్రద్ధాపూతః సదక్షిణః।
విశిష్టః సర్వయజ్ఞేభ్యో దదతస్తాత వర్తతాం॥ 13-94-20 (85200) 
నివాపో దానసదృశః సదృశేషు యుధిష్ఠిర।
నివేదయన్పూజయన్వై తేష్వానృణ్యం నిగచ్ఛతి॥ 13-94-21 (85201) 
య ఏవం నైవ కుప్యంతే న లుభ్యంతి తృణేష్వపి।
త ఏవ నః పూజ్యతమా యే చాపి ప్రియవాదినః॥ 13-94-22 (85202) 
యే నో న బహుమన్యంతే న ప్రవర్తంతి యాచనే।
పుత్రవత్పరిపాల్యాస్తే నమస్తేభ్యస్తథాఽభయం॥ 13-94-23 (85203) 
ఋత్విక్పురోహితాచార్యా మృదుధర్మపరా హి యే।
క్షాత్రేణాపి హి సంసృష్టం తేజః శాంయతి తేష్వపి॥ 13-94-24 (85204) 
ఈశ్వరో బలవానస్మి రాజాఽస్మీతి యుధిష్ఠిర।
బ్రాహ్మణాన్మాస్మ పర్యాసీర్వాసోభిరశనేన చ॥ 13-94-25 (85205) 
యచ్ఛోభార్థం బలార్తం వా విత్తమస్తి తవానఘ।
తేన తే బ్రాహ్మణాః పూజ్యాః స్వధర్మమనుతిష్ఠతా॥ 13-94-26 (85206) 
నమస్కార్యాస్తథా విప్రా వర్తమానా యథాతథం।
యథాసుఖం యథోత్సాహం లలంతు త్వయి పుత్రవత్॥ 13-94-27 (85207) 
కో హ్యక్షయప్రసాదానాం సుహృదామల్పతోషిణాం।
వృత్తిమర్హత్యుపక్షేప్తుం త్వదన్యః కురుసత్తమ॥ 13-94-28 (85208) 
యథాఽపత్యాశ్రయో ధర్మః స్త్రీణాం లోకే సనాతనః।
సదైవ సా గతిర్నాన్యా తథాఽస్మాకం ద్విజాతయః॥ 13-94-29 (85209) 
యది నో బ్రాహ్మణాస్తాత సంత్యజేయురపూజితాః।
పశ్యంతో దారుణం కర్మ సతతం క్షత్రియే స్థితం॥ 13-94-30 (85210) 
అవేదానామకీర్తీనామలోకానామయజ్వినాం।
కోను స్యాజ్జీవితేనార్థస్తద్ధినో బ్రాహ్మణాశ్రయం॥ 13-94-31 (85211) 
అత్ర తే వర్తయిష్యామి యథా ధర్మం సనాతనం।
రాజన్యో బ్రాహ్మణాన్రాజన్పురా పరిచచార హ। 
వైశ్యో రాజన్యమిత్యేవ శూద్రో వైశ్యమితి శ్రుతిః॥  13-94-32 (85212) 
దూరాచ్ఛూద్రేణోపచర్యో బ్రాహ్మణోఽగ్నిరివ జ్వలన్।
సంస్పర్శపరిచర్యసల్తు వైశ్యేన క్షత్రియేణ చ॥ 13-94-33 (85213) 
మృదుభావాన్సత్యశీలాన్సత్యధర్మానుపాలకాన్।
ఆశీవిషానివ క్రుద్ధాంస్తానుపాచరత ద్విజాన్॥ 13-94-34 (85214) 
అపరేషాం పరేషాం చ పరేభ్యశ్చాపి యే పరే।
క్షత్రియాణాం ప్రతపతాం తేజసా చ బలేన చ। 
బ్రాహ్మణేష్వేవ శాంయంతి తేజాంసి చ తపాంసి చ॥  13-94-35 (85215) 
న మే పితా ప్రియతరో న త్వం తాత తథా ప్రియః।
న మే పితుః పితా రాజన్న చాత్మా న చ జీవితం॥ 13-94-36 (85216) 
త్వత్తశ్చ మే ప్రియతరః పృథివ్యాం నాస్తి కశ్చన।
త్వత్తోఽపి మే ప్రియతరా బ్రాహ్మణా భరతర్షభ॥ 13-94-37 (85217) 
బ్రవీమి సత్యమేతచ్చ యథాఽహం పాండునందన।
తేన సత్యేన గచ్ఛేయం లోకాన్యత్ర స శాంతనుః॥ 13-94-38 (85218) 
పశ్యేయం చ సతాం లోకాంఛుచీన్బ్రహ్మపురస్కృతాన్।
తత్ర మే తాత గంతవ్యమహ్నాయ చ చిరాయ చ॥ 13-94-39 (85219) 
సోహమేతాదృశాన్లోకాందృష్ట్వా భరతసత్తమ।
యన్మే కృతం బ్రాహ్మణేషు న తప్యే తేన పార్థివ॥ ॥ 13-94-40 (85220) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్నవతితమోఽధ్యాయః॥ 94 ॥

Mahabharata - Anushaasana Parva - Chapter Footnotes

7-94-9 అభీమానాదతిసమర్థోఽయమిత్యభిమానం స్వమనస్యేవ కృత్వా యాచమానం। యాచమానావమానాచ్చ ఆశావంతమకించనమితి థ.ధ.పాఠః॥ 7-94-11 కృశాయేత్యాదిచతుర్థీ షష్ఠ్యర్థ। కృశాయ హ్రీమతే తాతేతి ట.థ.ధ.పాఠః॥ 7-94-12 క్రియానియమితాన్ స్వధర్మయంత్రితాన్। హ్రియా తు నియతానితి థ.ధ.పాఠ॥ 7-94-16 ధర్మార్థమేవ ధర్మం కుర్వంతి నతు ఫలాంతరార్థమితి భావః॥ 7-94-20 దదతః దాతుస్తవ వర్తతాం సర్వదాస్తు॥ 7-94-21 నివాపః పితృతర్పణం। దానసదృశః ఇత్యత్ర దానం మహాదానం॥ 7-94-26 తే త్వయా॥ 7-94-27 లలంతు రమంతాం॥ 7-94-28 ఉపక్షేప్తం సమర్పితుం॥ 7-94-31 అవేదానామితి। తర్హి బ్రాహ్మణైరస్మత్త్యాగే తత ఏవ అవేదాదీనామస్మాకం జీవితేన కోర్థః। తత్ జీవితం॥ 7-94-35 క్షత్రియాణాం ప్రభావం చ తేజాంసి చ తపాంసి చ। బ్రాహ్మణేష్వేవ మన్యంతే శ్రీరయుర్బలమేవ చేతి ట.థ.ధ.పాఠః॥





అనుశాసనపర్వ - అధ్యాయ 095

॥ శ్రీః ॥

13.95. అధ్యాయః 095 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణమహిమానువర్ణనం॥ 1 ॥

Mahabharata - Anushaasana Parva - Chapter Text

<a id="anuzAsana-13-95-1x"
name="anuzAsana-13-95-1x">యుధిష్ఠిర ఉవాచ।

యౌ చ స్యాతాం చరణేనోపపన్నౌ
యౌ విద్యయా సదృశౌ జన్మనా చ। 
తాభ్యాం దానం కతరస్మై విశిష్ట-
మయాచమానాయ చ యాచతే చ॥  13-95-1 (85221) 
భీష్మ ఉవాచ। 13-95-2x (7083) 
శ్రేయో వై యాచతః పార్థ దానమాహురయాచతే।
అర్హత్తమో వై ధృతిమాన్కృపణాదకృతాత్మనః॥ 13-95-2 (85222) 
క్షత్రియో రక్షణధృతిర్బ్రాహ్మణోఽనర్థనాధృతిః।
బ్రాహ్మణో ధృతిమాన్విద్వాందేవాన్ప్రీణాతి తుష్టిమాన్॥ 13-95-3 (85223) 
యాచ్యమాహురనీశస్య అతిహారం చ భారత।
ఉద్వేజయంతి యాచంతి యదా భూతాని దస్యువత్॥ 13-95-4 (85224) 
ంరియతే యాచమానో వై తమను ంరియతేఽదదత్।
దదత్సంజీవయత్యేనమాత్మానం చ యుధిష్ఠిర॥ 13-95-5 (85225) 
ఆనృశంస్యం పరో ధర్మో యాచతే యత్ప్రదీయతే।
అయాచతః సీదమానాన్సర్వోపాయైర్నిమంత్రయేత్॥ 13-95-6 (85226) 
యది వై తాదృశా రాష్ట్రే వసేయుస్తే ద్విజోత్తమాః।
భస్మచ్ఛన్నానివాగ్నీంస్తాన్బుధ్యేథాస్త్వం ప్రయత్నతః॥ 13-95-7 (85227) 
తపసా దీప్యమానాస్తే దహేయుః పృథివీమపి।
అపూజ్యమానాః కౌరవ్య పూజార్హాస్తు తథావిధాః॥ 13-95-8 (85228) 
పూజ్యా హి జ్ఞానవిజ్ఞానతపోయోగసమన్వితాః।
తేభ్యః పూజాం ప్రయుంజీథా బ్రాహ్మణేభ్యః పరంతపః  13-95-9 (85229) 
దదద్బహువిధాందేయానుపచ్ఛందయతే చ తాన్॥  13-95-10 (85230) 
యదగ్నిహోత్రే సుహుతే సాయంప్రాతర్భవేత్ఫలం।
విద్యావేదవ్రతవతి తద్దానఫలముచ్యతే॥ 13-95-11 (85231) 
విద్యావేదవ్రతస్నాతా న వ్యాపాశ్రయజీవినః।
గూఢస్వాధ్యాయతపసో బ్రాహ్మణాన్సంశితవ్రతాన్॥ 13-95-12 (85232) 
కృతైరావసథైర్హృద్యైః సప్రేష్యైః సపరిచ్ఛదైః।
నిమంత్రయేథాః కౌరవ్య కామైశ్చాన్యైర్ద్విజోత్తమాన్॥ 13-95-13 (85233) 
అపి తే ప్రతిగృహ్ణీయుః శ్రద్ధోపేతం యుధిష్ఠిర।
కార్యమిత్యేవ మన్వానా ధర్మజ్ఞాః సూక్ష్మదర్శినః॥ 13-95-14 (85234) 
అపి తే బ్రాహ్మణా భుక్త్వా గతాః సోద్ధరణాన్గృహాన్।
యేషాం దారాః ప్రతీక్షంతే పర్జన్యమివ కర్షకాః॥ 13-95-15 (85235) 
అన్నాని ప్రాతఃసవనే నియతా బ్రహ్మచారిణః।
బ్రాహ్మణాస్తాత భుంజానాస్త్రేతాగ్నిం ప్రీణయంత్యుత॥ 13-95-16 (85236) 
మాధ్యందినం తే సవనం దదతస్తాత వర్తతాం।
గోహిరణ్యాని వాసాంసి తేనేంద్రః ప్రీయతాం తవ॥ 13-95-17 (85237) 
తృతీయం సవనం తే వై వైశ్వదేవం యుధిష్ఠిర।
యద్దేవేభ్యః పితృభ్యశ్చ విప్రేభ్యశ్చ ప్రయచ్ఛసి॥ 13-95-18 (85238) 
అహింసా సర్వభూతేభ్యః సంవిభాగశ్చ సర్వశః।
దమస్త్యాగో ధృతిః సత్యం భవత్యవభృథాయ తే॥ 13-95-19 (85239) 
ఏథ తే చితతో యజ్ఞః శ్రద్ధాపూతః సదక్షిణః।
విశిష్టః సర్వయజ్ఞానాం నిత్యం తాత ప్రవర్తతాం॥ ॥ 13-95-20 (85240) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచనవతితమోఽధ్యాయః॥ 95 ॥

Mahabharata - Anushaasana Parva - Chapter Footnotes

7-95-1 చరణేనాచరణేన॥ 7-95-2 యాచతః యాచకాత్ తద్దానాదిస్యర్థః॥ 7-95-3 అనర్థనా అయాచ్చా। 7-95-4 యాచ్యం యాచనారూపం కర్మ। అనీశస్య దరిద్రస్యాతిహారం తిరస్కారమాహుః। యదా యతః యాచంతి యాచమానాని భూతాని దస్యువల్లోకానుద్వేజయంతి॥ 7-95-10 ఉపచ్ఛందయతే ఉపచ్ఛందయేత। దదద్బహువిధాందాయానుపాగచ్ఛన్నయాచతామితి ఝ.పాఠః। అయాచతాం అయాచమానానాం। ఉపాగచ్ఛన్సమీపముపసర్పన్ దాయాంధనాదీందదత్ దాతా భవేతి శేషః॥ 7-95-15 సోద్ధరణాన్స్వామిన్యాగతే దాస్యామీతి యాచమానేభ్యో బాలకేభ్య ఆశాప్రదర్శనముద్ధరణం తత్సహితాన్॥





అనుశాసనపర్వ - అధ్యాయ 096

॥ శ్రీః ॥

13.96. అధ్యాయః 096 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణి యుధిష్ఠిరంప్రతి బ్రాహ్మణప్రశంసనపూర్వకం బ్రాహ్మణానాం ప్రజానాం చ రక్షణస్యావశ్యకర్తవ్యత్వకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-96-1x"
name="anuzAsana-13-96-1x">యుధిష్ఠర ఉవాచ।

దానం యజ్ఞః క్రియా చేహ కింస్విత్ప్రేత్య మహాఫలం।
కస్య జ్యాయః ఫలం ప్రోక్తం కీదృశేభ్యః కథం కదా॥ 13-96-1 (85241) 
ఏతదిచ్ఛామి విజ్ఞాతుం యాథాతథ్యేని భారత।
విద్వంజిజ్ఞాసమానాయ దానధర్మాన్ప్రచక్ష్వ మే॥ 13-96-2 (85242) 
అంతర్వేద్యాం చ యద్దత్తం శ్రద్ధయా చానృశంస్యతః।
కింస్విన్నైఃశ్రేయసం తాత తన్మే బ్రూహి పితామహ॥ 13-96-3 (85243) 
భీష్మ ఉవాచ। 13-96-4x (7084) 
రౌద్రం కర్మ క్షత్రియస్య సతతం తాత వర్తతే।
నాస్య వైతానికఫలం వినా దానం సుపావనం॥ 13-96-4 (85244) 
న తు పాపకృతాం రాజ్ఞాం యాజకా ద్విజసత్తమాః॥
ధనే సత్యప్రదాతౄణాం ప్రతిగృహ్ణంతి సాధవః॥ 13-96-5 (85245) 
ప్రతిగృహ్ణంతి న తు చేద్యద్రోషాదాప్తదక్షిణైః।
ఏతస్మాత్కారణాద్యజ్ఞైర్యజేద్రాజాఽఽప్తదక్షిణైః॥ 13-96-6 (85246) 
అథ చేత్ప్రతిగృహ్ణీయుర్దద్యాదహరహర్నృపః।
శ్రద్ధామాస్థాయ పరమాం పావనం హ్యేతుదుత్తమం॥ 13-96-7 (85247) 
బ్రాహ్మణాంస్తర్పయంద్రవ్యైః స వై యజ్ఞోఽనుపద్రవః।
మైత్రాన్సాధూన్వేదవిదః శీలవృత్తతపోర్జితాన్॥ 13-96-8 (85248) 
యత్తే తే న కరిష్యంతి కృతం తే న భవిష్యతి।
యజ్ఞాన్సాధయ సాధుభ్యః స్వాద్వన్నాందక్షిణావతః॥ 13-96-9 (85249) 
ఇష్టం దత్తం చ మన్యేథా ఆత్మానం దానకర్మణా।
పూజయేథా యాయజూకాంస్తవాప్యంశో భవేద్యథా॥ 13-96-10 (85250) 
`విద్వద్భ్యః సంప్రదానేన తత్రాప్యంశోఽస్య పూజయా।
యజ్వభ్యశ్చాథ విద్వద్భ్యో దత్త్వా లోకం ప్రదాపయేత్। 
ప్రదద్యాజ్జ్ఞానదాతౄణాం జ్ఞానదానాంశభాగ్యభవేత్॥'  13-96-11 (85251) 
ప్రజావతో భరేథాశ్చ బ్రాహ్మణాన్బహుభారిణః।
ప్రజావాంస్తేన భవతి యథా జనయితా తథా॥ 13-96-12 (85252) 
యావతః సాధుధర్మాన్వై సంతః సంవర్ధయంత్యుత।
సర్వస్వైశ్చాపి భర్తవ్యా నరా యే బహుకారిణః॥ 13-96-13 (85253) 
సమృద్ధః సంప్రయచ్ఛ త్వం బ్రాహ్ంణేభ్యో యుధిష్ఠిర।
ధేనూరనడుహోఽన్నాని చ్ఛత్రం వాసాంస్యుపానహౌ॥ 13-96-14 (85254) 
ఆజ్యాని యజమానేభ్యస్తథాఽన్నాని చ భారత।
అశ్వవంతి చ యానాని వేశ్మాని శయనాని చ॥ 13-96-15 (85255) 
ఏతే దేయాః పుష్టిమద్భిర్లఘూపాయాశ్చ భారత।
అజుగుప్సాంశ్చ విజ్ఞాయ బ్రాహ్మణాన్వృత్తికర్శితాన్॥ 13-96-16 (85256) 
ఉపచ్ఛన్నం ప్రకాశం వా వృత్త్యా తాన్ప్రతిపాలయ।
రాజసూయాశ్వమేధాభ్యాం శ్రేయస్తత్క్షత్రియాన్ప్రతి॥ 13-96-17 (85257) 
ఏవం పాపైర్వినిర్ముక్తస్త్వం పూతః స్వర్గమాప్స్యసి।
సంచయిత్వా పునః కోశం యద్రాష్ట్రం పాలయిష్యసి॥ 13-96-18 (85258) 
తేన త్వం బ్రహ్మభూయత్వమవాప్స్యసి ధనాని చ।
ఆత్మనశ్చ పరేషాం చ వృత్తిం సంరక్ష భారత॥ 13-96-19 (85259) 
పుత్రవచ్చాపి భృత్యాన్స్వాన్ప్రజాశ్చ పరిపాలయ।
[యోగః క్షేమశ్చ తే నిత్యం బ్రాహ్మణేష్వస్తు భారత॥ 13-96-20 (85260) 
తదర్థం జీవితం తేఽస్తు మా తేభ్యోఽప్రతిపాలనం।
అనర్థో బ్రాహ్మణస్యైష యద్విత్తనిచయో మహాన్॥ 13-96-21 (85261) 
క్షియా హ్యభీక్ష్ణం సంవాసో దర్పయేత్సంప్రమోహయేత్।
బ్రాహ్మణేషు ప్రమూఢేషు ధర్మో విప్రణశేద్ధువం। 
ధర్మప్రణాశే భూతానామభావః స్యాన్న సంశయః॥  13-96-22 (85262) 
యో రక్షిభ్యః సంప్రదాయ రాజా రాష్ట్రం విలుంపతి।
యజ్ఞే రాష్ట్రాద్ధనం తస్మాదానయధ్వమితి బ్రువన్॥ 13-96-23 (85263) 
యచ్చాదాయ తదాజ్ఞప్తం భీతం దత్తం సుదారుణం।
యజేద్రాజా న తం యజ్ఞం ప్రశంసంత్యస్య సాధవః॥ 13-96-24 (85264) 
అపీడితాః సుసంవృద్ధా యే దదత్యనుకూలతః।
తాదృశేనాప్యుపాయేన యష్టవ్యం నోద్యమాహృతైః॥ 13-96-25 (85265) 
యదా పరినిషిచ్యేత నిహితో వై యథావిధి।
తదా రాజా మహాయజ్ఞైర్యజేత బహుదక్షిణైః॥ 13-96-26 (85266) 
వృద్ధబాలధనం రక్ష్యమంధస్య కృపణస్య చ।
న ఖాతపూర్వం కుర్వీత న రుదంతీధనం హరేత్॥ 13-96-27 (85267) 
హృతం కృపణవిత్తం హి రాష్ట్రం హంతి నృప శ్రియం।
దద్యాచ్చ మహతో భోగాన్క్షుద్భయం ప్రణుదేత్సతాం॥ 13-96-28 (85268) 
యేషాం స్వాదూని భోజ్యాని సమవేక్ష్యంతి బాలకాః।
నాశ్నంతి విధివత్తాని కిన్ను పాపతరం తతః॥ 13-96-29 (85269) 
యది తే తాదృశో రాష్ట్రే విద్వాంత్సీదేత్క్షుధా ద్విజః।
భ్రూణహత్యాం చ గచ్ఛేథాః కృత్వా పాపమివోత్తమం॥ 13-96-30 (85270) 
ధిక్తస్య జీవితం రాజ్ఞో రాష్ట్రే యస్యావసీదతి।
ద్విజోఽన్యో వా మనుష్యోపి శిబిరాహ వచో యథా॥ 13-96-31 (85271) 
యస్య స్మ విషయే రాజ్ఞః స్నాతకః సీదతి క్షుధా।
అవృద్ధిమేతి తద్రాష్ట్రం విందతే సహ రాజకం॥ 13-96-32 (85272) 
క్రోశంత్యో యస్య వై రాష్ట్రాద్ధ్రియంతే తరసా స్త్రియః।
క్రోశతాం పతిపుత్రాణాం మృతోఽసౌ న చ జీవతి]॥ 13-96-33 (85273) 
అరక్షితారం హర్తారం విలోప్తారమనాయకం।
తం వై రాజకలిం హన్యుః ప్రజాః సన్నహ్య నిర్ఘృణం॥ 13-96-34 (85274) 
అహం వో రక్షితేత్యుక్త్వా యో న రక్షతి భూమిపః।
స సంహత్య నిహంతవ్యః శ్వేవ సోన్మాద ఆతురః॥ 13-96-35 (85275) 
పాపం కుర్వంతి యత్కించిత్ప్రజా రాజ్ఞా హ్యరక్షితాః।
చతుర్థం తస్య పాపస్య రాజా విందతి భారత॥ 13-96-36 (85276) 
అథాహుః సర్వమేవైతి భూయోఽర్ధమితి నిశ్చయః।
చతుర్థం మతమస్మాకం మనోః శ్రుత్వానుశాసనం॥ 13-96-37 (85277) 
శుభం వా యచ్చ కుర్వంతి ప్రజా రాజ్ఞా సురక్షితాః।
చతుర్థం తస్య పుణ్యస్య రాజా చాప్నోతి భారత॥ 13-96-38 (85278) 
జీవంతం త్వానుజీవంతు ప్రజాః సర్వా యుధిష్ఠిర।
పర్జన్యమివ భూతాని మహాద్రుమమివాండజాః॥ 13-96-39 (85279) 
కుబేరమివ రక్షాంసి శతక్రతుమివామరాః।
జ్ఞాతయస్త్వాఽనుజీవంతు సుహృదశ్చ పరంతప॥ ॥ 13-96-40 (85280) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షణ్ణవతితమోఽధ్యాయః॥ 96 ॥

Mahabharata - Anushaasana Parva - Chapter Footnotes

7-96-1 యజ్ఞః క్రియా యజ్ఞరూపాక్రియేత్యర్థః। కీదృశేభ్యో దానం కథం యజ్ఞక్రియేతి। కదేత్యుభయత్ర సంబంధః॥ 7-96-7 ఏతద్దానం॥ 7-96-9 యద్యది తే బ్రాహ్మణాస్తే తవ న కరిష్యంతి ప్రతిగ్రహమితి శేషః। తర్హి కృతం సుకృతం తే తవ న భవిష్యతి। తదా సుకృతోత్పత్త్యర్థం యజ్ఞాన్సాధయ॥ 7-96-10 దానే యజ్ఞాదికమంతర్భవతీత్యర్థః॥ 7-96-12 జనయితా ప్రజాపతిః॥ 7-96-13 తస్య రాజ్ఞస్తే సంతో బహుకారిణోఽత్యంతముపకర్తారో భవంతి। నరా యే బహుభాషిణ ఇతి త.థ.పాఠః॥ 7-96-19 బ్రహ్మణో భూయం భావోఽస్యాస్తి స బ్రాహ్మణో బ్రహ్మభూయస్తస్య భావో బ్రహ్మభూయత్వం బ్రాహ్మణత్వం॥ 7-96-23 యో రాజా రక్షిభ్యః సంగ్రహపరేభ్యో ధనం దత్త్వా యజ్ఞే యజ్ఞార్థం ధనమానయధ్వమితి బ్రువన్ యజేత్ తర్హి రాష్ట్రం విలుంపతి॥ 7-96-24 యచ్చాసౌ తద్ధనిభిర్భాతం భయయుక్తం యథాస్యాత్తథా దత్తం ప్రజాభ్య ఆదాయ సుదారుణం యథాస్యాత్తథా యజేత్తం యజ్ఞం న ప్రశంసంతి ॥ 7-96-25 ఉద్యమః ప్రజాపీడనాత్మకోఽతియత్నః॥ 7-96-26 నిహితః ప్రజానాం నితరాం హితో రాజా యదా ప్రజాభిర్నిషిచ్యేత ధనైరభిషిచ్యేత॥ 7-96-27 స్వాతపూర్వం ధనం న కుర్వీత స్వాధీనం న కుర్వీతేత్యర్థః॥ 7-96-29 సమవేక్ష్యంత్యేవ నతు లభంతే॥ 7-96-32 సహయుగపత్। రాజకం రాజసమూహం ప్రతిపక్షభూతం విందతే॥ 7-96-37 సర్వం పాపం ఏతి రాజానం॥





అనుశాసనపర్వ - అధ్యాయ 097

॥ శ్రీః ॥

13.97. అధ్యాయః 097 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి సేంద్రబృహస్పతిసంవాదానువాదం భూమిదానప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-97-1x"
name="anuzAsana-13-97-1x">యుధిష్ఠిర ఉవాచ।

ఇదం దేయమిదం దేయమితీయం శ్రుతిచోదనాత్।
బహుదేయాశ్చ రాజానః కింస్విద్దేయమనుత్తమం॥ 13-97-1 (85281) 
భీష్మ ఉవాచ। 13-97-2x (7085) 
అతి దానాని సర్వాణి పృథివీదానముచ్యతే।
అచలా హ్యక్షయా భూమిర్దోగ్ధ్రీ కామానిహోత్తమాన్॥ 13-97-2 (85282) 
దోగ్ధ్రీ వాసాంసి రత్నాని పశూన్వ్రీహియవాంస్తథా।
భూమిదః సర్వభూతేషు శాశ్వతీరేధతే సమాః॥ 13-97-3 (85283) 
యావద్భూమేరాయురిహ తావద్భూమిద ఏధతే।
న భూమిదానాదస్తీహ పరం కించిద్యుధిష్ఠిర॥ 13-97-4 (85284) 
అప్యల్పం ప్రదదుః సర్వే పృథివ్యా ఇతి నః శ్రుతం।
భూమిమేవ దదుః సర్వే భూమిం తే భుంజతే జనాః॥ 13-97-5 (85285) 
స్వకర్మైవోపజీవంతి నరా ఇహ పరత్ర చ।
భూమిః పతిం మహాదేవీ దాతారం కురుతే ప్రియం॥ 13-97-6 (85286) 
య ఏతాం దక్షిణాం దద్యాదక్షయాం రాజసత్తమ।
పునర్నరత్వం సంప్రాప్య భవేత్స పృథివీపతిః॥ 13-97-7 (85287) 
యథా దానం తథా భోగ ఇతి ధర్మేషు నిశ్చయః।
సంగ్రామే వా తనుం జహ్యాద్దద్యాచ్చ పృథివీమిమాంం॥ 13-97-8 (85288) 
ఇత్యేతత్క్షత్రబంధూనాం వదంతి పరమాశిషః।
పునాతి దత్తా పృథివీ దాతారమితి శుశ్రుమ॥ 13-97-9 (85289) 
అపి పాపసమాచారం బ్రహ్మఘ్నమపి చానృతం।
సైవ పాపం ప్లావయతి సైవ పాపాత్ప్రమోచయేత్॥ 13-97-10 (85290) 
అపి పాపకృతాం రాజ్ఞాం ప్రతిగృహ్ణంతి సాధవః।
పృథివీం నాన్యదిచ్ఛంతి పావనం జగతీ యతః॥ 13-97-11 (85291) 
నామాస్యాః ప్రియదత్తేతి గుహ్యం దేవ్యాః సనాతనం।
దానం వాఽప్యథవాఽదానం నామాస్యాః ప్రథమప్రియం॥ 13-97-12 (85292) 
య ఏతాం విదుషే దద్యాత్పృథివీం పృథివీపతిః।
పృథివ్యామేతదిష్టం స రాజా రాజ్యమితో వ్రజేత్॥ 13-97-13 (85293) 
పునశ్చాసౌ జనిం ప్రాప్య రాజవత్స్యాన్న సంశయః।
తస్మాత్ప్రాప్యైవ పృథివీం దద్యాద్విప్రాయ పార్థివః॥ 13-97-14 (85294) 
నాభూమిపతినా భూమిరధిష్ఠేయా కథంచన।
న చ వస్త్రేణి వా గూహేదంతర్ధానేన వా చరేత్॥ 13-97-15 (85295) 
యే చాన్యే భూమిమిచ్ఛేయుః కుర్యురేవం న సంశయః।
యః సాధోర్భూమిమాదత్తే న భూమిం విందతే తు సః॥ 13-97-16 (85296) 
భూమిం దత్త్వా తు సాధుభ్యో విందతే భూమిముత్తమాం।
ప్రేత్య చేహ చ ధర్మాత్మా సంప్రాప్నోతి మహద్యశః॥ 13-97-17 (85297) 
`ఏకాహారకరీం దత్త్వా షష్ఠిసాహస్రమూర్ధ్వగః।
తావత్యా హరణే పృథ్వ్యా నరకం ద్విగుణోత్తరం॥'  13-97-18 (85298) 
యస్య విప్రాస్తు శంసంతి సాధోర్భూమిం సదైవ హి।
న తస్య శత్రవో రాజన్ప్రశంసంతి వసుంధరాం॥ 13-97-19 (85299) 
యత్కించిత్పురుషః పాపం కురుతే వృత్తికర్శితః।
అపి గోచర్మమాత్రేణ భూమిదానేన పూయతే॥ 13-97-20 (85300) 
యేఽపి సంగీర్ణాకర్మాణో రాజానో రౌద్రకర్మిణః।
తేభ్యః పవిత్రమాఖ్యేయం భూమిదానమనుత్తమం॥ 13-97-21 (85301) 
అల్పాంతరమిదం శశ్వత్పురాణా మేనిరే జనాః।
యో యజేతాశ్వమేధేన దద్యాద్వా సాధవే మహీం॥ 13-97-22 (85302) 
అపి చేత్సుకృతం కృత్వా శంకేరన్నపి పండితాః।
అశంక్యమేకమేవైతద్భూమిదానమనుత్తమం॥ 13-97-23 (85303) 
సువర్ణం రజతం వస్త్రం మణిముక్తావసూని చ।
సర్వమేతన్మహాప్రాజ్ఞో దదాతి వసుధాం దదత్॥ 13-97-24 (85304) 
తపో యజ్ఞః శ్రుతం శీలమలోభః సత్యసంధతా।
గురుదైవతపూజా చ ఏతా వర్తంతి భూమిదం॥ 13-97-25 (85305) 
భర్తునిఃశ్రేయసే యుక్తాస్త్యక్తాత్మానో రణే హతాః।
బ్రహ్మలోకగతాః సిద్ధా నాతిక్రామంతి భూమిదం॥ 13-97-26 (85306) 
యథా జనిత్రీ స్వం పుత్రం క్షీరేణ భరతే సదా।
అనుగృహ్ణాతి దాతారం తథా సర్వరసైర్మహీ॥ 13-97-27 (85307) 
మృత్యుర్వైకింకరో దండస్తాపో వహ్నేః సుదారుణః।
ఘోరాశ్చ వారుణాః పాశా నోపసర్పంతి భూమిదం॥ 13-97-28 (85308) 
పితౄంశ్చ పితృలోకస్థాందేవలోకే చ దేవతాః।
సంతర్పయతి శాంతాత్మా యో దదాతి వసుంధరాం॥ 13-97-29 (85309) 
కృశాయ ంరియమాణాయ వృత్తిగ్లానాయ సీదతే।
భూమిం వృత్తికరీం దత్త్వా సత్రీ భవతి మానవః॥ 13-97-30 (85310) 
యథా ధావతి గౌర్వత్సం స్రవంతీ వత్సలా పయః।
ఏవమేవ మహాభాగ భూమిర్భరతి భూమిదం॥ 13-97-31 (85311) 
హలకృష్టాం మహీం దత్త్వా సబీజాం సఫలామపి।
సోదకం వాఽపి శరణం తథా భవతి కామదః॥ 13-97-32 (85312) 
బ్రాహ్మణం వృత్తసంపన్నమాహితాగ్నిం శుచివ్రతం।
నరః ప్రతిగ్రాహ్య మహీం న యాతి యమసాదనం॥ 13-97-33 (85313) 
యథా చంద్రమసో వృద్ధిరహన్యహని జాయతే।
తథా భూమికృతం దానం సస్యేసస్యే వివర్ధతే॥ 13-97-34 (85314) 
అత్ర గాథా భూమిగీతాః కీర్తయంతి పురావిదః।
యాః శ్రుత్వా జామదగ్న్యేన దత్తా భూః కాశ్యపాయ వై॥ 13-97-35 (85315) 
మామేవాదత్త మాం దత్త మాం దత్త్వా మామవాప్స్యథ।
అస్మిఁల్లోకే పరే చైవ తద్దత్తం జాయతే పునః॥ 13-97-36 (85316) 
య ఇమాం వ్యాహృతిం వేద బ్రాహ్మణో వేదసంమితాం।
శ్రాద్ధస్య హూయమానస్య బ్రహ్మభూయం స గచ్ఛతి॥ 13-97-37 (85317) 
కృత్యానామభిశప్తానామరిష్టశమనం మహత్।
ప్రాయశ్చిత్తం మహీం దత్త్వా పునాత్యుభయతో దశ॥ 13-97-38 (85318) 
పునాతి య ఇదం వేద వేదవాదం తథైవ చ।
ప్రకృతిః సర్వభూతానాం భూమిర్వై శాశ్వతీ మతా॥ 13-97-39 (85319) 
అభిషిచ్యైవ నృపతిం శ్రావయేదిమమాగమం।
యథా శ్రుత్వా మహీం దద్యాన్నాదద్యాత్సాధుతశ్చ తాం॥ 13-97-40 (85320) 
సోఽయం కృత్స్నో బ్రాహ్మణార్థో రాజార్థశ్చాప్యసంశయః।
రాజా హి ధర్మకుశలః ప్రథమం భూతిలక్షణం॥ 13-97-41 (85321) 
అథ యేషామధర్మజ్ఞో రాజా భవతి నాస్తికః।
న తే సుఖం ప్రబుధ్యంతి న సుఖం ప్రస్వపంతి చ॥ 13-97-42 (85322) 
సదా భవంతి చోద్విగ్నాస్తస్య దుశ్చరితైర్నరాః।
యోగక్షేమా హి బహవో రాష్ట్రం నాస్యావిశంతి తత్॥ 13-97-43 (85323) 
అథ యేషాం పునః ప్రాజ్ఞో రాజా భవతి ధార్మికః।
సుఖం తే ప్రతిబుధ్యంతే సుసుఖం ప్రస్వపంతి చ॥ 13-97-44 (85324) 
తస్య రాజ్ఞః శుభే రాజ్యే కర్మభిర్నిర్వృతా నరాః।
యోగక్షేమేణ వృష్ట్యా చ వివర్ధంతే స్వకర్మభిః॥ 13-97-45 (85325) 
స కులీనః స పురుషః స బంధుః స చ పుణ్యకృత్।
స దాతా స చ విక్రాంతో యో దదాతి వసుంధరాం॥ 13-97-46 (85326) 
ఆదిత్యా ఇవ దీప్యంతే తేజసా భువి మానవాః।
దదంతి వసుధాం స్ఫీతాం యే వేదవిదుషి ద్విజే॥ 13-97-47 (85327) 
యథా సస్యాని రోహంతి ప్రకీర్ణాని మహీతలే।
తథా కామాః ప్రరోహంతి భూమిదానసమార్జితాః॥ 13-97-48 (85328) 
ఆదిత్యో వరుణో విష్ణుర్బ్రహ్మా సోమో హుతాశనః।
శూలిపాణిశ్చ భగవాన్ప్రతినందంతి భూమిదం॥ 13-97-49 (85329) 
భూమౌ జాయంతి పురుషా భూమౌ నిష్ఠాం వ్రజంతి చ।
చతుర్విధో హి లోకోఽయం యోఽయం భూమిగుణాత్మకః॥ 13-97-50 (85330) 
ఏషా మాతా పితా చైవ జగతః పృథివీపతే।
నానయా సదృశం భూతం కించిదస్తి జనాధిప॥ 13-97-51 (85331) 
అత్రాప్యుదాహరంతీమమితిహాసం పురాతనం।
బృహస్పతేశ్చ సంవాదమింద్రస్య చ యుధిష్ఠిర॥ 13-97-52 (85332) 
ఇష్ట్వా క్రతుశతేనాథ మహతా దక్షిణావతా।
మఘవా వాగ్విదాంశ్రేష్ఠం పప్రచ్ఛేదం బృహస్పతిం॥ 13-97-53 (85333) 
భగవన్కేన దానేన స్వర్గతః సుఖమేధతే।
యదక్షయమహార్యం చ తద్బ్రూహి వదతాంవర॥ 13-97-54 (85334) 
భీష్మ ఉవాచ। 13-97-55x (7086) 
ఇత్యుక్తృః స సురేంద్రేణ తతో దేవపులోహితః।
బృహస్పతిర్బృహత్తేజాః ప్రత్యువాచ శతక్రతుం॥ 13-97-55 (85335) 
సువర్ణదానం గోదానం భూమిదానం చ వృత్రహన్।
`విద్యాదానం చ కన్యానాం దానం పాపహరం పరం।' 
దదదేతాన్మహాప్రాజ్ఞః సర్వపాపైః ప్రముచ్యతే॥  13-97-56 (85336) 
న భూమిదానాద్దేవేంద్ర పరం కించిదితి ప్రభో।
విశిష్టమితి మన్యేఽహం యతా ప్రాహుర్మనీషిణః॥ 13-97-57 (85337) 
`బ్రాహ్మణార్థే గవార్థే వా రాష్ట్రఘాతేఽథ స్వామినః।
కులస్త్రీణాం పరిభవే మృతాస్తే భూమిపైః సమాః'॥ 13-97-58 (85338) 
యే శూరా నిహతా యుద్ధే స్వర్యాతా రణగృద్ధినః।
సర్వే తే విబుధశ్రేష్ఠ నాతిక్రామంతి భూమిదం॥ 13-97-59 (85339) 
భర్తుర్నిఃశ్రేయసే యుక్తాస్త్యక్తాత్మానో రణే హతాః।
బ్రాహ్మలోకగతా యుక్తా నాతిక్రామంతి భూమిదం॥ 13-97-60 (85340) 
పంచ పూర్వా హి పురుషాః షడన్యే వసుధాం గతాః।
ఏకాదశ దదద్భూమిం పరిత్రాతీహ మానవః॥ 13-97-61 (85341) 
రత్నోపకీర్ణాం వసుధాం యో దదాతి పురందర।
స ముక్తః సర్వకలుషైః స్వర్గలోకే మహీయతే॥ 13-97-62 (85342) 
మహీం స్ఫీతాం దదద్రాజన్సర్వకామగుణాన్వితాం।
రాజాధిరాజో భవతి తద్ధి దానమనుత్తమం॥ 13-97-63 (85343) 
సర్వకామసమాయుక్తాం కాశ్యపీం యః ప్రయచ్ఛతి।
సర్వభూతాని మన్యంతే మాం దదాతీతి వాసవ॥ 13-97-64 (85344) 
సర్వకామదుఘాం ధేనుం సర్వకామగుణాన్వితాం।
దదాతి యః సహస్రాక్ష స్వర్గం యాతి స మానవః॥ 13-97-65 (85345) 
మధుసర్పిఃప్రవాహిణ్యః పయోదధివహాస్తథా।
సరితస్తపర్యంతీహ సురేంద్ర వసుధాప్రదం॥ 13-97-66 (85346) 
భూమిప్రదానాన్నృపతిర్ముచ్యతే సర్వకిల్బిషాత్।
న హి భూమిప్రదానేన దానమన్యద్విశిష్యతే॥ 13-97-67 (85347) 
దదాతి యః సముంద్రాంతాం పృథివీం శస్త్రనిర్జితాం।
తం జనాః కథయంతీహ యావద్ధరతి గౌరియం॥ 13-97-68 (85348) 
పుణ్యామృద్ధిరసాం భూమిం యో దదాతి పురందర।
న తస్య లోకాః క్షీయంతే భూమిదానగుణాన్వితాః॥ 13-97-69 (85349) 
సర్వదా పార్థివేనేహ సతతం భూతిమిచ్ఛతా।
భూర్దేయా విధివచ్ఛక్ర పాత్రే సుఖమభీప్సునాం॥ 13-97-70 (85350) 
అపి కృత్వా నరః పాపం భూమిం దత్త్వా ద్విజాతయే।
సముత్సృజతి తత్పాపం జీర్ణాం త్వచమివోరగః॥ 13-97-71 (85351) 
సాగరాన్సరితః శైలాన్కాననాని చ సర్వశః।
సర్వమేతన్నరః శక్ర దదాతి వసుధాం దదత్॥ 13-97-72 (85352) 
తటాకాన్యుదపానాని స్రోతాంసి చ సరాంసి చ।
స్నేహాన్సర్వరసాంశ్చైవ దదాతి వసుధాం దదత్॥ 13-97-73 (85353) 
ఓషధీర్వీర్యసంపన్నానగాన్పుష్పఫలాన్వితాన్।
కాననోపలశైలాంశ్చ దదాతి వసుధాం దదత్॥ 13-97-74 (85354) 
అగ్నిష్టోమప్రభృతిభిరిష్ట్వా చ స్వాప్తదక్షిణైః।
న తత్ఫలమవాప్నోతి భూమిదానాద్యదశ్నుతే॥ 13-97-75 (85355) 
దాతా దశానుగృహ్ణాతి దశ హంతి తథా క్షిపన్।
పూర్వదత్తాం హరన్భూమిం నరకాయోపగచ్ఛతి॥ 13-97-76 (85356) 
న దదాతి ప్రతిశ్రుత్య దత్త్వాఽపి చ హరేత్తు యః।
స బద్ధో వారుణైః పాశైస్తప్యతే మృత్యుసాసనాత్॥ 13-97-77 (85357) 
ఆహితాగ్నిం సదాయజ్ఞం కృశవృత్తిం ప్రియాతిథిం।
యే భరంతి ద్విజశ్రేష్ఠం నోపసర్పంతి తే యమం॥ 13-97-78 (85358) 
బ్రాహ్మణేష్వనృణీభూతః పార్థివః స్యాత్పురందర।
ఇతరేషాం తు వర్ణానాం తారయేత్కృశదుర్బలాన్॥ 13-97-79 (85359) 
నాచ్ఛింద్యాత్స్పర్శితాం భూమిం పరేణ త్రిదశాధిప।
బ్రాహ్మణస్య సురశ్రేష్ఠ కృశవృత్తేః కదాచన॥ 13-97-80 (85360) 
యథాశ్రు పతితం తేషాం దీనానామథ సీదతాం।
బ్రాహ్మణానాం హృతే క్షేత్రే హన్యాత్త్రిపురుషం కులం॥ 13-97-81 (85361) 
భూమిపాలం చ్యుతం రాష్ట్రాద్యస్తు సంస్థాపయేత్పునః।
తస్య వాసః సహస్రాక్ష నాకపృష్ఠే మహీయతే॥ 13-97-82 (85362) 
`సునిర్మితాం సువిక్రీతాం సుభృతాం స్థాపయేన్నృప।'
ఇక్షుభిః సంతతాం భూమిం యవగోధూమసాలినీం॥  13-97-83 (85363) 
గోశ్వవాహనపూర్ణాం వా యో దదాతి వసుంధరాం।
విముక్తః సర్వపాపేభ్యః స్వర్గలోకే మహీయతే॥'  13-97-84 (85364) 
నిధిగర్భాం దదద్భూమిం సర్వరత్నపరిచ్ఛదాం।
అక్షయాఁల్లభతే లోకాన్భూమిసత్రం హి తస్య తత॥ 13-97-85 (85365) 
విధూయ కలుషం సర్వం విరజాః సంమతః సతాం।
లోకే మహీయతే సద్భిర్యో దదాతి వసుంధరాం॥ 13-97-86 (85366) 
యథాఽప్సు పతితః శక్ర తైలబిందుర్విసర్పతి।
తథా భూమికృతం దానం సస్యేసస్యే వివర్ధతే॥ 13-97-87 (85367) 
యే రణాగ్రే మహీపాలాః శూరాః సమితిశోభనాః।
వధ్యంతేఽభిముఖాః శక్ర బ్రహ్మలోకం వ్రజంతి తే॥ 13-97-88 (85368) 
నృత్తగీతపరా నార్యో దివ్యమాల్యవిభూషితాః।
ఉపతిష్ఠంతి దేవేంద్ర యథా భూమిప్రదం దివి॥ 13-97-89 (85369) 
మోదతే చ సుఖం స్వర్గే దేవగంధర్వపూజితః।
యో దదాతి మహీం సంయగ్విధినేహ ద్విజాతయే॥ 13-97-90 (85370) 
శతమప్సరసశ్చైవ దివ్యమాల్యవిభూషితాః।
ఉపతిష్ఠంతి దేవేంద్ర బ్రహ్మలోకే ధరాప్రదం॥ 13-97-91 (85371) 
ఉపతిష్ఠంతి పుణ్యాని సదా భూమిప్రదం నరం।
శంఖం భద్రాసనం ఛత్రం వరాశ్వా వరవాహనం॥ 13-97-92 (85372) 
భూమిప్రదానాత్పుష్పాణి హిరణ్యనిచయాస్తథా।
ఆజ్ఞా సదాఽప్రతిహతా జయశబ్దా వసూని చ॥ 13-97-93 (85373) 
భూమిదానస్య పుణ్యాని ఫలం స్వర్గః పురందర।
హిరణ్యపుష్పాశ్చౌషధ్యః కుశకాంచనశాద్వలాః॥ 13-97-94 (85374) 
అమృతప్రసవాం భూమిం ప్రాప్నోతి పురుషో దదత్॥  13-97-95 (85375) 
నాస్తి భూమిసమం దానం నాస్తి మాతృసమో గురుః।
నాస్తి సత్యసమో ధర్మో నాస్తి దానసమో నిధిః॥ 13-97-96 (85376) 
భీష్మ ఉవాచ। 13-97-97x (7087) 
ఏతదాంగిరసాచ్ఛ్రుత్వా వాసవో వసుధామిమాం।
వసురత్నసమాకీర్ణాం దదావాంగిరసే తదా॥ 13-97-97 (85377) 
య ఇదం శ్రావయేచ్ఛ్రాద్ధే భూమిదానస్య సంస్తవం।
న తస్య రక్షసాం భాగో నాసురాణాం భవత్యుత॥ 13-97-98 (85378) 
అక్షయం చ భవేద్దత్తం పితృభ్యస్తన్న సంశయః।
తస్మాచ్ఛ్రాద్ధేష్విదం విద్వాన్భుంజతః శ్రావయేద్ద్విజాన్॥ 13-97-99 (85379) 
ఇత్యేతత్సర్వదానానాం శ్రేష్ఠముక్తం తవానఘ।
మయా భరతశార్దూల కిం భూయః శ్రోతుమిచ్ఛసి॥ ॥ 13-97-100 (85380) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తనవతితమోఽధ్యాయః॥ 97 ॥

Mahabharata - Anushaasana Parva - Chapter Footnotes

7-97-6 ప్రియం స్వపతిం॥ 7-97-12 ప్రియేణ ప్రియాయ వా దత్తేతి యోగాత్తస్యా దానమాదానం వా కుర్వన్ ప్రియదత్తాయా అస్యాః ప్రియో భవతీత్యర్థః। దానం వాప్యథ వా జ్ఞానం నామాస్యాః పరమప్రియం ఇతి ట.ధ.పాఠః॥ 7-97-19 శంసంత్యముకదత్తే గృహే తిష్ఠామ ఇతి కథయంతి॥ 7-97-23 అర్పితదానాంతరవద్భూమిదానే పుణ్యోత్పత్తౌ శంకైవ నాస్తీత్యర్థః॥ 7-97-25 ఏతా ఏతాని। సుపో డాదేశః। వర్తంత్యనుసరంతి। నాతిక్రామంతి భూమిదమితి థ.ధ.పాఠః॥ 7-97-28 వైకింకరః విపరీతం కుత్సితం చ కరోతీతి వికింకరః కాలస్తత్సంబంధీ కాలమృత్యురిత్యర్థః॥ 7-97-30 సత్రీ సత్రకృత్॥ 7-97-31 ఉదీర్ణం ఇతి పాఠే మహత్। శరణం గృహం॥ 7-97-36 తతశ్చ జననే పునరితి థ.పాఠ.॥ 7-97-37 బ్రహ్మభూయం బృహత్త్వం ఫలమితి యావత్। గచ్ఛతి ప్రాప్నోతి। బ్రాహ్మణో బ్రహ్మసంశ్రిత ఇతి ట.ధ.పాఠః॥ 7-97-38 కృత్యానాం మంత్రమయీనాం మారణార్థశక్తీనాం సంబంధి యదరిష్టం తచ్ఛమనం॥ 7-97-39 ఇదం భూమిదానం యో వేద। వాదం భూమివాక్యం యో వేద। సోఽపి పునాతి దశపురుషానితి శేషః॥ 7-97-41 భూతిలక్షణం ఐశ్వర్యసూచకం॥ 7-97-76 క్షిపన్ హరన్॥ 7-97-80 స్పర్శితాం దత్తాం॥ 7-97-92 వరాశ్వా వరవారణా ఇతి థ.పాఠః॥





అనుశాసనపర్వ - అధ్యాయ 098

॥ శ్రీః ॥

13.98. అధ్యాయః 098 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రత్యన్నదానప్రశంసనపూర్వకం తత్ఫలకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-98-1x"
name="anuzAsana-13-98-1x">యుధిష్ఠిర ఉవాచ।

కాని దానాని లోకేఽస్మిందాతుకామో మహీపతిః।
గుణాధికేభ్యో విప్రేభ్యో దద్యాద్భరతసత్తమ॥ 13-98-1 (85381) 
కేన తుష్యంతి తే సద్యః కిం తుష్టాః ప్రదిశంతి చ।
శంస మే తన్మహాబాహో ఫలం పుణ్యకృతం మహత్॥ 13-98-2 (85382) 
దత్తం కిం ఫలవద్రాజన్నిహ లోకేం పరత్ర చ।
భవతః శ్రోతుమిచ్ఛామి తన్మే విస్తరతో వద॥ 13-98-3 (85383) 
భీష్మ ఉవాచ। 13-98-4x (7088) 
ఇమమర్థం పురా పృష్టో నారదో దేవదర్శనః।
యదుక్తవానసౌ వాక్యం తన్మే నిగదతః శృణు॥ 13-98-4 (85384) 
నారద ఉవాచ। 13-98-5x (7089) 
అన్నమేవ ప్రశంసంతి దేవా ఋషిగణాస్తథా।
లోకతంత్రం హి యజ్ఞాశ్చ సర్వమన్నే ప్రతిష్ఠితం॥ 13-98-5 (85385) 
అన్నేన సదృశం దానం న భూతం న భవిష్యతి।
తస్మాదన్నం విశేషేణి దాతుమిచ్ఛంతి మానవాః॥ 13-98-6 (85386) 
అన్నమూర్జస్కరం లోకే ప్రాణాశ్చాన్నే ప్రతిష్ఠితాః।
అన్నేన ధార్యతే సర్వం విశ్వం జగదిదం ప్రభో॥ 13-98-7 (85387) 
అన్నాద్గృహస్థా లోకేఽస్మిన్భిక్షవస్తాపసాస్తథా॥
అన్నాద్భవంతి వై ప్రాణాః ప్రత్యక్షం నాత్ర సంశయః॥ 13-98-8 (85388) 
కటుంబినే సీదతే చ బ్రాహ్మణాయ మహాత్మనే।
దాతవ్యం భిక్షవే చాన్నమాత్మనో భూతిమిచ్ఛతా॥ 13-98-9 (85389) 
బ్రాహ్మణాయాభిరూపాయ యో దద్యాదన్నమర్థినే।
నిదధాతి నిధిం శ్రేష్ఠం పారలౌకికమాత్మనః॥ 13-98-10 (85390) 
శ్రాంతమధ్వని వర్తంతం వృద్ధమర్హముపస్థితం।
అర్యయేద్భూతిమన్విచ్ఛన్గృహస్థో గృహమాగతం॥ 13-98-11 (85391) 
క్రోధముత్పతితం హిత్వా సుశీలో వీతమత్సరః।
అన్నదః ప్రాప్నుతే రాజందివి చేహ చ యత్సుఖం॥ 13-98-12 (85392) 
నావమన్యేదభిగతం న ప్రణుద్యాత్కదాచన।
అపి శ్వపాకే శుని వా నాన్నదానం ప్రణశ్యతి॥ 13-98-13 (85393) 
యో దద్యాదపరిక్లిష్టమన్నమధ్వని వర్తతే।
ఆర్తాయాదృష్టపూర్వాయ స మహద్ధర్మమాప్నుయాత్॥ 13-98-14 (85394) 
పితౄందేవానృపీన్విప్రానతిథీంశ్చ జనాధిప।
యో నరః ప్రీణయత్యన్నైస్తస్య పుణ్యఫలం మహత్॥ 13-98-15 (85395) 
కృత్వాఽతిపాతకం కర్మ యో దద్యాదన్నమర్థినే।
బ్రాహ్మణాయ విశేషేణ న స పాపేన ముహ్యతే॥ 13-98-16 (85396) 
బ్రాహ్మణేష్వక్షయం దానమన్నం శూద్రే మహాఫలం।
అన్నదానం హి శూద్రే చ బ్రాహ్మణే చ విశిష్యతే॥ 13-98-17 (85397) 
న పృచ్ఛేద్గోత్రచరణం స్వాధ్యాయం దేశమేవ చ।
భిక్షితో బ్రాహ్మణేనాన్నం దద్యాదేవావిచారతః॥ 13-98-18 (85398) 
అన్నదస్యాన్నదా వృక్షాః సర్వకామఫలప్రదాః।
భవంతి చేహ చాముత్ర నృపతే నాత్ర సంశయః॥ 13-98-19 (85399) 
ఆశంసంతే హి పితరః సువృష్టిమివ కర్షకాః।
అస్మాకమపి పుత్రో వా పౌత్రో వాఽన్నం ప్రదాస్యతి॥ 13-98-20 (85400) 
బ్రాహ్మణో హి మహద్భూతం స్వయం దేహీతి యాచతే।
అకామో వా సకామో వా దత్త్వా పుణ్యమవాప్నుయాత్॥ 13-98-21 (85401) 
బ్రాహ్మణః సర్వభూతానామతిథిః ప్రసృతాగ్రభుక్।
విప్రా యదధిగచ్ఛంతి భిక్షమాణా గృహం సదా॥ 13-98-22 (85402) 
సత్కతాశ్చ నివర్తంతే తదతీవ ప్రవర్ధతే।
మహాభాగే కులే ప్రేత్య జన్మ చాప్నోతి భారత॥ 13-98-23 (85403) 
దత్త్వా త్వన్నం నరో లోకే తథా స్థానమనుత్తమం।
స్విష్టమృష్టాన్నదాయీ తు స్వర్గే వసతి సత్కృతః॥ 13-98-24 (85404) 
అన్నం ప్రాణా నరాణాం హి సర్వమన్నే ప్రతిష్ఠిం।
అన్నదః పశుమాన్పుత్రీ ధనవాన్భోగవానపి॥ 13-98-25 (85405) 
ప్రాణవాంశ్చాపి భవతి రూపవాంశ్చ తథా నృప।
అన్నదః ప్రాణదో లోకే సర్వదః ప్రోచ్యతే తు సః॥ 13-98-26 (85406) 
అన్నం హి దత్త్వాఽతిథయే బ్రాహ్మణాయ యథావిధి।
ప్రదాతా సుఖమాప్నోతి దైవతైశ్చాపి పూజ్యతే॥ 13-98-27 (85407) 
బ్రాహ్మణో హి మహద్భూతం క్షేత్రభూతం యుధిష్ఠిర।
ఉప్యతే తత్రి యద్బీజం తద్ధి పుణ్యఫలం మహత్॥ 13-98-28 (85408) 
ప్రత్యక్షం ప్రీతిజననం భోక్తుర్దాతుర్భవత్యుత।
సర్వాణ్యన్యాని దానాని పరోక్షఫలవంత్యుత॥ 13-98-29 (85409) 
అన్నాద్ధి ప్రసవం యాంతి రతిరన్నాద్ధి భారత।
ధర్మార్థావన్నతో విద్ధి రోగనాశం తథాఽన్నతః॥ 13-98-30 (85410) 
అన్నం హ్యమృతమిత్యాహ పురా కల్పే ప్రజాపతిః। 7-98-3ab అన్నం భువం దివం ఖం చ సర్వమన్నే ప్రతిష్ఠితం॥  13-98-31 (85411) 
అన్నప్రణాశే భిద్యంతే శరీరే పంచ ధాతవః।
బలం బలవతోపీహ ప్రణశ్యత్యన్నహానితః॥ 13-98-32 (85412) 
ఆవాహాశ్చ వివాహాశ్చ యజ్ఞాశ్చాన్నమృతే తథా।
నివర్తంతే నరశ్రేష్ఠ బ్రహ్మ చాత్ర ప్రలీయతే॥ 13-98-33 (85413) 
అన్నతః సర్వమేతద్ధి యత్కించిత్స్థాణు జంగమం।
త్రిషు లోకేషు ధర్మార్థమన్నం దేయమతో బుధైః॥ 13-98-34 (85414) 
అన్నదస్య మనుష్యస్య బలమోజో యశాంసి చ।
కీర్తిశ్చ వర్ధతే శశ్వత్త్రిషు లోకేషు పార్థివ॥ 13-98-35 (85415) 
మేఘేషూర్ధ్వం సన్నిధత్తే ప్రాణానాం పవనః పతిః।
తచ్చ మేఘగతం వారి శక్రో వర్షతి భారత॥ 13-98-36 (85416) 
ఆదత్తే చ రసాన్భౌనానాదిత్యః స్వగభస్తిభిః।
వాయురాదిత్యతస్తాంశ్చ రసాందేవః ప్రవర్షతి॥ 13-98-37 (85417) 
తద్యదా మేఘతో వారి పతితం భవతి క్షితౌ।
తదా వసుమతీ దేవీ స్నిగ్ధా భవతి భారత॥ 13-98-38 (85418) 
తతః సస్యాని రోహంతి యేన వర్తయతే జగత్।
మాంసమేదోస్థిశుక్రాణాం ప్రాదుర్భావస్తతః పునః॥ 13-98-39 (85419) 
సంభవంతి తతః శుక్రాత్ప్రాణినః పృథివీపతే।
అగ్నీషోమౌ హి తచ్ఛుక్రం సృజతః పుష్యతశ్చ హ॥ 13-98-40 (85420) 
ఏవమన్నాద్ధి సూర్యశ్చ పవనః శక్రమేవ చ।
ఏక ఏవ స్మృతో రాశిస్తతో భూతాని జజ్ఞిరే॥ 13-98-41 (85421) 
ప్రాణాందదాతి భూతానాం తేజశ్చ భరతర్షభ।
గృహమభ్యాగతాయాథ యో దద్యాదన్నమర్థినే॥ 13-98-42 (85422) 
భీష్మ ఉవాచ। 13-98-43x (7090) 
నారదేనైవముక్తోఽహమన్నదానం సదా నృప।
అనసూయుస్త్వమప్యన్నం తస్మాద్దేహి గతజ్వరః॥ 13-98-43 (85423) 
దత్త్వాఽన్నం విధివద్రాజన్విప్రేభ్యస్త్వమపి ప్రభో।
యథావదనురూపేభ్యస్తతః స్వర్గమవాప్స్యసి॥ 13-98-44 (85424) 
అన్నదానాం హి యే లోకాస్తాంస్త్వం శృణు జనాధిప।
భవనాని ప్రకాశంతే దివి తేషాం మహాత్మనాం॥ 13-98-45 (85425) 
నానాసంస్థాని రూపాణి నానాస్తంభాన్వితాని చ।
చంద్రమండలశుభ్రాణి కింకిణీజాలవంతి చ॥ 13-98-46 (85426) 
తరుణాదిత్యవర్ణాని స్థావరాణి చరాణి చ।
అనేకశతభౌమాని సాంతర్జలచరాణి చ॥ 13-98-47 (85427) 
వైదూర్యార్కప్రకాశాని రౌప్యరుక్మమయాని చ।
సర్వకామఫలాశ్చాపి వృక్షా భవనసంస్థితాః॥ 13-98-48 (85428) 
వాప్యో వీథ్యః సభాః కూపా దీర్ఘికాశ్చైవ సర్వశః।
ఘోషవంతి చ యానాని యుక్తాన్యథ సహస్రశః॥ 13-98-49 (85429) 
భక్ష్యభోజ్యమయాః శైలా వాసాంస్యాభరణాని చ।
క్షీరం స్రవంతి సరితస్తథా చైవాన్నపర్వతాః॥ 13-98-50 (85430) 
ప్రాసాదాః పాండురాభ్రాభాః శయ్యాశ్చ కనకోంజ్వలాః।
తాన్యన్నదాః ప్రపద్యంతే తస్మాదన్నప్రదో భవ॥ 13-98-51 (85431) 
ఏతే లోకాః పుణ్యకృతా అన్నదానాం మహాత్మనాం।
తస్మాదన్నం ప్రయత్నేన దాతవ్యం మానవైర్భువి॥ ॥ 13-98-52 (85432) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టనవతితమోఽధ్యాయః॥ 98 ॥

Mahabharata - Anushaasana Parva - Chapter Footnotes

7-98-9 కుటుంబం పీడయిత్వాపి బ్రాహ్మణాయేతి ట.ధ.పాఠః॥ 7-98-19 అన్నదస్యాన్నవృక్షాశ్చేతి ఝ.పాఠః॥ 7-98-28 క్షేత్ర చరతి పాదవత్ ఇతి థ.ధ.పాఠః॥ 7-98-33 బ్రహ్మ వేదః॥ 7-98-36 మేఘేషూదకమాదత్తే ప్రాణానాం పవనః శివ ఇతి థ.పాఠః॥





అనుశాసనపర్వ - అధ్యాయ 099

॥ శ్రీః ॥

13.99. అధ్యాయః 099 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రత్యశ్విన్యాదినక్షత్రయోగేఽన్నదానఫలప్రతిపాదకనారదదేవకీసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-99-1x"
name="anuzAsana-13-99-1x">యుధిష్ఠిర ఉవాచ।

శ్రుతం మే భవతో వాక్యమన్నదానస్య యో విధిః।
నక్షత్రయోగస్యేదానీం దానకల్పం బ్రవీహి మే॥ 13-99-1 (85433) 
భీష్మ ఉవాచ। 13-99-2x (7091) 
అత్రాప్యుదాహరంతీమమితిహాసం పురానం।
దేవక్యాశ్చైవ సంవాదం సమర్షేర్నారదస్య చ॥ 13-99-2 (85434) 
ద్వారకామనుసంప్రాప్తం నారదం దేవదర్శనం।
పప్రచ్ఛేదం వచః ప్రశ్నం దేవకీ ధర్మదర్శినీ॥ 13-99-3 (85435) 
తస్యాః సంపృచ్ఛమానాయా దేవర్షిర్నారదస్తతః।
ఆచష్ట విధఇవత్సర్వం తచ్ఛృణుష్వ విశాంపతే॥ 13-99-4 (85436) 
నారద ఉవాచ। 13-99-5x (7092) 
కృత్తికాసు మహాభాగే పాయసేన ససర్పిషా।
సంతర్ప్య బ్రాహ్మణాన్సాధూఁల్లోకానాప్నోత్యనుత్తమాన్॥ 13-99-5 (85437) 
రోహిణ్యాం ప్రసృతైర్మార్గైర్మాంసైరన్నేన సర్పిషా।
పయోఽన్నపానం దాతవ్యమనృణార్థం ద్విజాతయే॥ 13-99-6 (85438) 
దోగ్ధ్రీం దత్త్వా సవత్సాం తు నక్షత్రే సోమదైవతే।
గచ్ఛంతి మానుపాల్లోకాత్స్వర్గలోకమనుత్తమం॥ 13-99-7 (85439) 
ఆర్ద్రాయాం కృసరం దత్త్వా తిలభిశ్రముపోషితః।
నరస్తరతి దుర్గాణి క్షురధారాంశ్చ పర్వతాన్॥ 13-99-8 (85440) 
పూపాన్పునర్వసౌ దత్త్వా తథైవాన్నాని శోభనే।
యశస్వీ రూపసంపన్నో బహ్వన్నో జాయతే కులే॥ 13-99-9 (85441) 
పుణ్యేణ కనకం దత్త్వా కృతం వాఽకృతమేవ చ।
అనాలోకేషు లోకేషు సోమవత్స విరాజతే॥ 13-99-10 (85442) 
ఆశ్లేషాయాం తు యో రూప్యమృషభం వా ప్రయచ్ఛతి।
స సర్పభయనిర్ముక్తః సంభవానధితిష్ఠతి॥ 13-99-11 (85443) 
మఘాసు తిలపూర్ణాని వర్ధమానాని మానవః।
ప్రదాయ పుత్రపశుమానిహ ప్రేత్య చ మోదతే॥ 13-99-12 (85444) 
ఫల్గునీపూర్వసమయే బ్రాహ్మణానాముపోషితః।
భక్ష్యాన్ఫాణితసంయుక్తాందత్త్వా సౌభాగ్యమృచ్ఛతి॥ 13-99-13 (85445) 
ఘృతక్షీరసమాయుక్తం విధివత్షష్టికౌదనం।
ఉత్తరావిషయే దత్త్వా స్వర్గలోకే మహీయతే॥ 13-99-14 (85446) 
యద్యత్ప్రదీయతే దానముత్తరావిషయే నరైః।
మహాఫలమనంతం తద్భవతీతి వినిశ్చయః॥ 13-99-15 (85447) 
హస్తే హస్తిరథం దత్త్వా చతుర్యుక్తముపోషితః।
ప్రాప్నోతి పరమాఁల్లోకాన్పుణ్యకామసమన్వితాన్॥ 13-99-16 (85448) 
చిత్రాయాం వృషభం దత్త్వా పుణ్యగంధాంశ్చ భారత।
చరంత్యప్సరసాం లోకే రమంతే నందనే తథా॥ 13-99-17 (85449) 
స్వాత్యామథ ధనం దత్త్వా యదిష్టతమమాత్మనః।i
ప్రాప్నోతి లోకాన్స శుభానిహ చైవ మహద్యశః॥  13-99-18 (85450) 
విశాఖాయామనడ్వాహం ధేనుం దత్త్వా చ దుగ్ధదాం।
సప్రాసంగం చ శకటం సధాన్యం వస్త్రసంయుతం।  13-99-19 (85451) 
పితౄందేవాంశ్చ ప్రీణాతి ప్రేత్య చానంత్యమశ్నుతే।
న చ దుర్గాణ్యవాప్నోతి స్వర్గలోకం చ గచ్ఛతి॥ 13-99-20 (85452) 
దత్త్వా యథోక్తం విప్రేభ్యో వృత్తిమిష్టాం స విందతి।
నరకాదీంశ్చ సంక్లేశాన్నాప్నోతీతి వినిశ్చయః॥ 13-99-21 (85453) 
అనురాధాసు ప్రావరం వరాన్నం సముపోషితః।
దత్త్వా యుగశతం చాపి నరః స్వర్గే మహీయతే॥ 13-99-22 (85454) 
కాలశాకం తు విప్రేభ్యో దత్త్వా మర్త్యః సమూలకం।
జ్యేష్ఠాయామృద్ధిమిష్టాం వై గతిమిష్టాం స గచ్ఛతి॥ 13-99-23 (85455) 
మూలే మూలఫలం దత్త్వా బ్రాహ్మణేభ్యః సమాహితః।
పితౄన్ప్రీణయతే చాపి గతిమిష్టాం చ గచ్ఛతి।  13-99-24 (85456) 
అథ పూర్వాస్వషాఢాసు దధిపాత్రాణ్యుపోషితః।
కులవృత్తోపసంపన్నే బ్రాహ్మణే వేదపారగే॥ 13-99-25 (85457) 
ప్రదాయ జాయతే ప్రేత్య కులే సుబహుగోధనే।
ఉదమంథం ససర్పిష్కం ప్రభూతమధుఫాణితం॥ 13-99-26 (85458) 
దత్త్వోత్తరాస్వషాఢాసు సర్వకామానవాప్నుయాత్।
దుగ్ధం త్వభిజితే యోగే దత్త్వా మధుఘృతప్లుతం। 
ధర్మనిత్యో మనీషిభ్యః స్వర్గలోకే మహీయతే॥  13-99-27 (85459) 
శ్రవణే కంబలం దత్త్వా వస్త్రాంతరితమేవ వా।
శ్వేతేన యాతి యానేన స్వర్గలోకానసంవృతాన్॥ 13-99-28 (85460) 
గోప్రయుక్తం ధనిష్ఠాసు యానం దత్త్వా సమాహితః।
వస్త్రరాశిధనం సద్యః ప్రేత్య రాజ్యం ప్రపద్యతే॥ 13-99-29 (85461) 
గంధాఞ్శతభిషగ్యోగే దత్త్వా సాగరుచందనాన్।
ప్రాప్నోత్యప్సరసాం సంఘాన్ప్రేత్య గంధాంశ్చ శాశ్వతాన్  13-99-30 (85462) 
పూర్వప్రోష్ఠపదాయోగే రాజమాషాన్ప్రదాయ తు।
సర్వభక్షఫలోపేతః స వై ప్రేత్య సుఖీ భవేత్॥ 13-99-31 (85463) 
ఔరభ్రముత్తరాయోగే యస్తు మాంసం ప్రయచ్ఛతి।
స పితౄన్ప్రీణయతి వై ప్రేత్య చానంత్యమశ్నుతే॥ 13-99-32 (85464) 
కాంస్యోపదోహనాం ధేను రేవత్యాం యః ప్రయచ్ఛతి।
సా ప్రేత్య కామానాదాయ దాతారముపతిష్ఠతి॥ 13-99-33 (85465) 
రథమశ్వసమాయుక్తం దత్త్వాఽశ్విన్యాం నరోత్తమః।
హస్త్యశ్వరథసంపన్నే వర్చస్వీ జాయతే కులే॥ 13-99-34 (85466) 
భరణీషు ద్విజాతిభ్యస్తిలధేనుం ప్రదాయ వై।
గాః సుప్రభూతాః ప్రాప్నోతి నరః ప్రేత్య యశస్తథా॥ 13-99-35 (85467) 
భీష్మ ఉవాచ। 13-99-36x (7093) 
ఇత్యేష లక్షణోద్దేశః ప్రోక్తో నక్షత్రయోగతః।
దేవక్యా నారదేనేహ సా స్నుషాభ్యోఽబ్రవీదిదం॥ ॥ 13-99-36 (85468) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనశతతమోఽధ్యాయః॥ 99॥

Mahabharata - Anushaasana Parva - Chapter Footnotes

7-99-6 మార్గైర్మృగసంబంధిభిః॥ 7-99-7 సౌంయనక్షత్రే మృగశిరసి॥ 7-99-9 పూపాన్ పిష్టమయాన్ ఘృతపాచితపిండాన్॥ 7-99-10 అనాలోకేష ఆలోకాంతరవర్జితేషు స్వయంప్రకాశేష్విత్యర్థః॥ 7-99-13 ఫాణితం గోరసవికారః॥ 7-99-19 ప్రాసంగో ధాన్యాదిపిధానయోగ్యం చతురశ్రం॥ 7-99-23 ఉదమంధం ఉదకుంభయుక్తం సక్తువికారం॥ 7-99-31 పూర్వప్రోష్టపదాయోగే ఛాగమాంసమితి థ.పాఠః॥ 7-99-32 ఉరభ్రః పశువిశేష అజో వా॥





అనుశాసనపర్వ - అధ్యాయ 100

॥ శ్రీః ॥

13.100. అధ్యాయః 100 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి జలాదిదానఫలప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-100-1x"
name="anuzAsana-13-100-1x">భీష్మ ఉవాచ।

సర్వాన్కామాన్ప్రయచ్ఛంతి యే ప్రయచ్ఛంతి కాంచనం।
ఇత్యేవం భగవానత్రిః పితామహసుతోఽబ్రవీత్॥ 13-100-1 (85469) 
పవిత్రం శుచ్యథాయుష్యం పితృణామక్ష్యం చ తత్।
సువర్ణం మనుజేంద్రేణ హరిశ్చంద్రేణ కీర్తితం॥ 13-100-2 (85470) 
పానీయపరమం దానం దానానాం మనురబ్రవీత్।
తస్మాత్కూపాంశ్చ వాపీశ్చ తటాకాని చ స్వానయేత్॥ 13-100-3 (85471) 
సర్వం వినాశయేత్పాపం పురుషస్యేహ కర్మణః।
కూపః ప్రవృత్తపానీయః సుప్రవృత్తశ్చ నిత్యశః॥ 13-100-4 (85472) 
సర్వం తారయతే వంశం యస్య ఖాతే జలాశయే।
గావః పిబంతి విప్రాశ్చ సాధవశ్చ నరాః సదా॥ 13-100-5 (85473) 
నిదాఘకాలే పానీయం యస్య తిష్ఠత్యవారితం।
స దుర్గం విషమం కృత్స్నం న కదాచిదవాప్నుతే॥ 13-100-6 (85474) 
బృహస్పతేర్భగవతః పూష్ణశ్చైవ భగస్య చ।
అశ్వినోశ్చైవ వహ్నేశ్చ ప్రీతిర్భవతి సర్పిషా॥ 13-100-7 (85475) 
పరమం భేషజం హ్యేతద్యజ్ఞానామేతదుత్తమం।
రసానాముత్తమం చైతత్ఫలానాం చైతదుత్తమం॥ 13-100-8 (85476) 
ఫలకామో యశస్కామః పుష్టికామశ్చ నిత్యదా।
ఘృతం దద్యాద్ద్విజాతిభ్యః పురుషః శుచిరాత్మవాన్॥ 13-100-9 (85477) 
ఘృతం మాసే ఆశ్వయుజి విప్రభ్యో యః ప్రయచ్ఛతి।
తస్మై ప్రయచ్ఛతో రూపం ప్రీతౌ దేవావిహాశ్వినౌ॥ 13-100-10 (85478) 
పాయసం సర్పిషా మిశ్రం ద్విజేభ్యో యః ప్రయచ్ఛతి।
గృహం తస్య న రక్షాంసి ధర్షయంతి కదాచన॥ 13-100-11 (85479) 
పిపాసయా న ంరియతే సోపచ్ఛందశ్చ జాయతే।
న ప్రాప్నుయాచ్చ వ్యసనం కరకాన్యః ప్రయచ్ఛతి॥ 13-100-12 (85480) 
ప్రయతో బ్రాహ్మణాగ్రే యః శ్రద్ధయా పరయా యుతః।
ఉపస్పర్శనషడ్భాగం లభతే పురుషః సదా॥ 13-100-13 (85481) 
యః సాధనార్థం కాష్ఠాని బ్రాహ్మణేభ్యః ప్రయచ్ఛతి।
ప్రతాపనార్థం రాజేంద్ర వృత్తవద్భ్యః సదా నరః॥ 13-100-14 (85482) 
సిద్ధ్యంత్యర్థాః సదా తస్య కార్యాణి వివిధాని చ।
ఉపర్యుపరి శత్రూణాం వపుషా దీప్యతే చ సః॥ 13-100-15 (85483) 
భగవాంశ్చాపి సంప్రతో వహ్నిర్భవతి నిత్యశః।
న తం త్యజంతి పశవః సంగ్రామే చ జయత్యపి॥ 13-100-16 (85484) 
పుత్రాఞ్శ్రియం చ లభతే యశ్ఛత్రం సంప్రచ్ఛతి।
న చక్షుర్వ్యాధిం లభతే యజ్ఞభాగమథాశ్నుతే॥ 13-100-17 (85485) 
నిదాఘకాలే వర్షే వా యశ్ఛత్రం సంప్రయచ్ఛతి।
నాస్య కశ్చిన్మనోదాహః కదాచిదపి జాయతే। 
కృచ్ఛ్రాత్స విషమాచ్చైవ క్షిప్రం మోక్షమవాప్నుతే॥  13-100-18 (85486) 
ప్రదానం సర్వదానానాం శకటస్య విశాంపతే।
ఏవమాహ మహాభాగః శాండిల్యో భగవానృషిః॥ ॥ 13-100-19 (85487) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి శతతమోఽధ్యాయః॥ 100 ॥

Mahabharata - Anushaasana Parva - Chapter Footnotes

7-100-12 సోపచ్ఛందః సోపకరణః। కరకాన్పాత్రవిశేషాన్॥ 7-100-13 అగ్రం వృత్తిక్షేత్రాది తదర్థం। ఉత్కోచం వినా। ఉపస్పర్శనం దానం॥





అనుశాసనపర్వ - అధ్యాయ 101

॥ శ్రీః ॥

13.101. అధ్యాయః 101 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి జలతిలభూంయన్నగోదానాదిఫలకథనం। 1 ॥

Mahabharata - Anushaasana Parva - Chapter Text

<a id="anuzAsana-13-101-1x"
name="anuzAsana-13-101-1x">యుధిష్ఠిర ఉవాచ।

దహ్యమానాయ విప్రాయ యః ప్రయచ్ఛత్యుపానహౌ।
యత్ఫలం తస్య భవతి తన్మే బ్రూహి పితామహ॥ 13-101-1 (85488) 
భీష్మ ఉవాచ। 13-101-2x (7094) 
ఉపానహౌ ప్రయచ్ఛేద్యో బ్రాహ్మణేభ్యః సమాహితః।
మర్దతే కంటకాన్సర్వాన్విషమాన్నిస్తరత్యపి॥ 13-101-2 (85489) 
స శత్రూణాముపరి చ సంతిష్ఠతి యుధిష్ఠిర।
యానం చాశ్వతరీయుక్తం తస్య శుభ్రం విశాంపతే॥ 13-101-3 (85490) 
ఉపతిష్ఠతి కౌంతేయ రౌప్యకాంచనభూషితం।
శకటం దంయసంయుక్తం దత్తం భవతి చైవ హి॥ 13-101-4 (85491) 
యుధిష్ఠిర ఉవాచ। 13-101-5x (7095) 
యత్ఫలం తిలదానే చ భూమిదానే చ కీర్తితం।
గోదానే చాన్నదానే చ భూయస్తద్బ్రూహి కౌరవ॥ 13-101-5 (85492) 
భీష్మ ఉవాచ। 13-101-6x (7096) 
శృణుష్వ మమ కౌంతైయ తిలదానస్య యత్ఫలం।
నిశంయ చ యథాన్యాయం ప్రయచ్ఛ కురుసత్తమ॥ 13-101-6 (85493) 
పితౄణాం ప్రథమం భోజ్యం తిలాః సృష్టాః స్వయంభువా।
తిలదానేన వై తస్మాత్పితృపక్షః ప్రమోదతే॥ 13-101-7 (85494) 
మాఘమాసే తిలాన్యస్తు బ్రాహ్మణేభ్యః ప్రయచ్ఛతి।
సర్వసత్వసమాకీర్ణం నరకం స న పశ్యతి॥ 13-101-8 (85495) 
సర్వసత్రైశ్చ యజతే యస్తిలైర్యజతే పితౄన్।
న చాకామేన దాతవ్యం తిలైః శ్రాద్ధం కదాచన॥ 13-101-9 (85496) 
మహర్షేః కశ్యపస్యైతే గాత్రేభ్యః ప్రసృతాస్తిలాః।
తతో దివ్యం గతా భావం ప్రదానేషు తిలాః ప్రభో  13-101-10 (85497) 
పౌష్టికా రూపదాశ్చైవ తథా పాపవినాశనాః।
తస్మాత్సర్వప్రదానేభ్యస్తిలదానం విశిష్యతే॥ 13-101-11 (85498) 
ఆపస్తంబశ్చ మేధావీ శంఖశ్చ లిఖితస్తథా।
మహర్షిర్గౌతమశ్చాపి తిలదానైర్దివం గతాః॥ 13-101-12 (85499) 
తిలహోమరతా విప్రాః సర్వే సంయతమైథునాః।
సమా గవ్యేన హవిషా ప్రవృత్తిషు చ సంస్థితాః॥ 13-101-13 (85500) 
సర్వేషామితి దానానాం తిలదానం విశిష్యతే।
అక్షయం సర్వదానానాం తిలదానమిహోచ్యతే॥ 13-101-14 (85501) 
ఉచ్ఛిన్నే తు పురా హవ్యే కుశికర్షిః పరంతపః।
తిలైరగ్నిత్రయం హుత్వా ప్రాప్తవాన్గతిముత్తమాం॥ 13-101-15 (85502) 
ఇతి ప్రోక్తం కురుశ్రేష్ఠ తిలదానమనుత్తమం।
విధానం యేన విధినా తిలానామిహ శస్యతే॥ 13-101-16 (85503) 
అత ఊర్ధ్వం నిబోధేదం దేవానాం యష్టుమిచ్ఛతాం।
సమాగమే మహారాజ బ్రహ్మణా వై స్వయంభువా॥ 13-101-17 (85504) 
దేవాః సమేత్య బ్రహ్మాణం భూమిభాగే యియశ్రవః।
శుభం దేశమయాచంత యజేమ ఇతి పార్థివ॥ 13-101-18 (85505) 
దేవా ఊచుః। 13-101-19x (7097) 
భగవంస్త్వం ప్రభుర్భూమేః సర్వస్య త్రిదివస్య చ।
యజేమ హి మహాభాగ యజ్ఞం భవదనుజ్ఞయా॥ 13-101-19 (85506) 
నాననుజ్ఞాతభూమిర్హి యజ్ఞస్య ఫలమశ్నుతే।
త్వం హి సర్వస్య జగతః స్థావరస్య చరస్య చ। 
ప్రభుర్భవసి తస్మాత్త్వం సమనుజ్ఞాతుమర్హసి॥  13-101-20 (85507) 
బ్రహ్మోవాచ। 13-101-21x (7098) 
దదాని మేదినీభాగం భవద్భ్యోఽహం సురర్షభాః।
యస్మిందేశే కరిష్యధ్వం యజ్ఞాన్కాశ్యపనందనాః॥ 13-101-21 (85508) 
దైవా ఊచుః। 13-101-22x (7099) 
భగవన్కృతకామాః స్మ యక్ష్మహే స్వాప్తదక్షిణైః।
ఇమం తు దేశం మునయః పర్యుపాసంతి నిత్యదా॥ 13-101-22 (85509) 
తతోఽగస్త్యశ్చ కణ్వశ్చ భృగురత్రిర్వృషాకపిః।
అసితో దేవలశ్చైవ దేవయజ్ఞముపాగమన్॥ 13-101-23 (85510) 
తతో దేవా మహాత్మాన ఈజిరే యజ్ఞమచ్యుతం।
తథా సమాపయామాసుర్యథాకాలం సురర్షభాః॥ 13-101-24 (85511) 
త ఇష్టయజ్ఞాస్త్రిదశా హిమవత్యచలోత్తమే।
షష్ఠమంశం క్రతోస్తస్య భూమిదానం ప్రచక్రిరే।  13-101-25 (85512) 
ప్రాదేశమాత్రం భూమేస్తు యో దద్యాదనుపస్కృతం।
న సీదతి స కృచ్ఛ్రేషు న చ దుర్గాణ్యవాప్నుతే॥ 13-101-26 (85513) 
శీతవాతాతపసహాం యాగభూమిం సుసంస్కృతాం।
ప్రదాయ సురలోకస్థః పుణ్యాంతేఽపి న చాల్యతే॥ 13-101-27 (85514) 
ముదితో వసతి ప్రాజ్ఞః శక్రేణ సహ పార్థివ।
పతిశ్రయప్రదానాచ్చ సోఽపి స్వర్గే మహీయతే॥ 13-101-28 (85515) 
అధ్యాపకకులే జాతః శ్రోత్రియో నియతేంద్రియః।
గృహే యస్య వసేత్తుష్టః ప్రధానం లోకమశ్నుతే॥ 13-101-29 (85516) 
తథా గవార్థే శరణం శీతవర్షసహం దృఢం।
ఆసప్తమం తారయతి కులం భరతసత్తమ॥ 13-101-30 (85517) 
క్షేత్రభూమిం దదల్లోకే శుభాం శ్రియమవాప్నుయాత్।
రత్నభూమిం ప్రదద్యాత్తు కులవంశం ప్రవర్ధయేత్॥ 13-101-31 (85518) 
న చోషరాం న నిర్దగ్ధాం మహీం దద్యాత్కథంచన।
న శ్మశానపరీతాం చ న చ పాపనిషేవితాం॥ 13-101-32 (85519) 
పారక్యే భూమిదేశే తు పితౄణాం నిర్వపేత్తు యః।
తద్భూమిం వాఽపి పితృభిః శ్రాద్ధకర్మ విహన్యతే॥ 13-101-33 (85520) 
తస్మాత్క్రీత్వా మహీం దద్యాత్స్వల్పామపి విచక్షణః।
పిండః పితృభ్యో దత్తో వై తస్యాం భవతి శాశ్వతః॥ 13-101-34 (85521) 
అటవీ పర్వతాశ్చైవ నద్యస్తీర్థాని యాని చ।
సర్వాణ్యస్వామికాన్యాద్దుర్న హి తత్ర పరిగ్రహః॥ 13-101-35 (85522) 
ఇత్యేతద్భూమిదానస్య ఫలముక్తం విశాంపతే।
అతః పరం తు గోదానం కీర్తయిష్యామి తేఽనఘ॥ 13-101-36 (85523) 
గావోఽధికాస్తపస్విభ్యో యస్మాత్సర్వేభ్య ఏవ చ।
తస్మాన్మహేశ్వరో దేవస్తపస్తాభిః సహాస్థితః॥ 13-101-37 (85524) 
బ్రాహ్మే లోకే వసంత్యేతాః సోమేన సహ భారత।
యాం తాం బ్రహ్మర్షయః సిద్ధాః ప్రార్థయంతి పరాం గతిం॥ 13-101-38 (85525) 
పయసా హవిషా దధ్నా శకృతా చాథ చర్మణా।
అస్థిభిశ్చోపకుర్వంతి శృంగైర్వాలైశ్చ భారత॥ 13-101-39 (85526) 
నాసాం శీతాతపౌ స్యాతాం సదైతాః కర్మ కుర్వతే।
న వర్షవిషయం వాఽపి దుఃఖమాసాం భవత్యుత॥ 13-101-40 (85527) 
బ్రాహ్మణైః సహితా యాంతి తస్మాత్పారమకం పదం।
ఏకం గోబ్రాహ్మణం తస్మాత్ప్రవదంతి మనీషిణః॥ 13-101-41 (85528) 
రంతిదేవస్య యజ్ఞే తాః పశుత్వేనోపకల్పితాః।
అతశ్చర్మణ్వతీ రాజన్గోచర్మభ్యః ప్రవర్తితా।
పశుత్వాచ్చ వినిర్ముక్తాః ప్రదానాయోపకల్పితాః॥  13-101-42 (85529) 
తా ఇమా విప్రముఖ్యేభ్యో యో దదాతి మహీపతే।
నిస్తరేదాపదం కృచ్ఛ్రాం విషమస్థోఽపి పార్థివ॥ 13-101-43 (85530) 
గవాం సహస్రదః ప్రేత్య నరకం న ప్రపద్యతే।
సర్వత్ర విజయం చాపి లభతే మనుజాధిప॥ 13-101-44 (85531) 
అమృతం వై గవాం క్షీరమిత్యాహ త్రిదశాధిపః।
తస్మాద్దదాతి యో ధేనుమమృతం స ప్రయచ్ఛతి॥ 13-101-45 (85532) 
అగ్నీనామవ్యయం హ్యేతద్ధౌంయం వేదవిదో విదుః।
తస్మాద్దదాతి యో ధేనుం స హౌంయం సంప్రయచ్ఛతి॥ 13-101-46 (85533) 
స్వర్గో వై మూర్తిమానేష వృషభం యో గవాం పతిం।
విప్రే గుణయుతే దద్యాత్స వై స్వర్గే మహీయతే॥ 13-101-47 (85534) 
ప్రాణా వై ప్రాణినామేతే ప్రోచ్యంతే భరతర్షభ।
తస్మాద్దదాతి యో ధేనుం ప్రాణానేష ప్రయచ్ఛతి॥ 13-101-48 (85535) 
గావః శరణ్యా భూతానామితి వేదవిదో విదుః।
తస్మాద్దదాతి యో ధేనుం శరణం సంప్రయచ్ఛతి॥ 13-101-49 (85536) 
న వధార్థం ప్రదాతవ్యా న కీనాశే న నాస్తికే।
గోజీవినే న దాతవ్యా తథా గౌర్భరతర్షభ। 
`గోరసానాం న విక్రేతూ రసం చ యజనస్య చ॥'  13-101-50 (85537) 
దదత్స తాదృశానాం వై నరో గాం పాపకర్మణాం।
అక్షయం నరకం యాతీత్యేవమాహుర్మహర్షయః॥ 13-101-51 (85538) 
న కృశాం నాపవత్సాం వా వంధ్యాం రోగాన్వితాం తథా।
న వ్యంగాం న పరిశ్రాంతాం దద్యాద్గాం బ్రాహ్మణాయ వై॥ 13-101-52 (85539) 
దశగోసహస్రదః సంయక్ శక్రేణ సహ మోదతే।
అక్షయాఁల్లభతే లోకాన్నరః శతసహస్రశః॥ 13-101-53 (85540) 
ఇత్యేతద్గోప్రదానం చ తిలదానం చ కీర్తితం।
తథా భూమిప్రదానం చ శృణుష్వాన్నే చ భారత॥ 13-101-54 (85541) 
అన్నదానం ప్రధానం హి కౌంతేయ పరిచక్షతే।
అన్నస్య హి ప్రదానేన రంతిదేవో దివం గతః॥ 13-101-55 (85542) 
శ్రాంతాయ క్షుధితాయాన్నం యః ప్రయచ్ఛతి భూమిప।
స్వాయంభువం మహాత్స్థానం స గచ్ఛతి నరాధిప॥ 13-101-56 (85543) 
న హిరణ్యైర్న వాసోభిర్నాన్యదానేన భారత।
ప్రాప్నువంతి నరాః శ్రేయో యథా హ్యన్నప్రదాః ప్రభో॥ 13-101-57 (85544) 
అన్నం వై ప్రథమం ద్రవ్యమన్నం శ్రీశ్చ పరా మతా।
అన్నాత్ప్రాణః ప్రభవతి తేజో వీర్యం బలం తథా॥ 13-101-58 (85545) 
సద్యో దదాతి యశ్చాన్నం సదైకాగ్రమనా నరః।
న స దుర్గాణ్యవాప్నోతీత్యేవమాహ పరాశరః॥ 13-101-59 (85546) 
అర్చయిత్వా యథాన్యాయం దేవేభ్యోఽన్నం నివేదయేత్।
యదన్నా హి నరా రాజంస్తదన్నాస్తస్య దేవతః॥ 13-101-60 (85547) 
కౌముద్యాం శుక్లపక్షే తు యోఽన్నదానం కరోత్యుత।
స సంతరతి దుర్గాణి ప్రేత్య చానంత్యమశ్నుతే॥ 13-101-61 (85548) 
అభుక్త్వాఽతిథేయే చాన్నం ప్రయచ్ఛేద్యః సమాహితః।
స వై బ్రహ్మవిదాం లోకాన్ప్రాప్నుయాద్భరతర్షభ॥ 13-101-62 (85549) 
సుకృచ్ఛ్రామాపదం ప్రాప్తశ్చాన్నదః పురుషస్తరేత్।
పాపం తరతి చైవేహ దుష్కృతం చాపకర్షతి॥ 13-101-63 (85550) 
ఇత్యేతదన్నదానస్య తిలదానస్య చైవ హ।
భూమిదానస్య చ ఫలం గోదానస్య చ కీర్తితం॥ ॥ 13-101-64 (85551) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకాధికశతతమోఽధ్యాయః॥ 101 ॥

Mahabharata - Anushaasana Parva - Chapter Footnotes

7-101-7 వై పుణ్యం పితృలోకే మహీయతే ఇతి ధ.పాఠః॥ 7-101-9 సర్వకామైశ్చ జయతి యస్తిలైరితి నచ కామేన దాతవ్యమితి చ ధ.పాఠః॥ 7-101-22 ఇమం హిమవత్సన్నిహితం॥ 7-101-27 ప్రతిశ్రయో వాసార్థం స్థలం॥ 7-101-33 తద్భూమిం పరకీయాం భూమిం వా యో నిర్వపేత్ పితృభిః పితృభ్యో దద్యాత్తర్హి తచ్ఛ్రాద్ధం తద్భూమిదానాఖ్యం కర్మ చోభయం విహన్యతే వృథా భవతి॥ 7-101-34 తస్యాం క్రీతాయాం॥ 7-101-46 ఆకుంచితమపి హ్యేతద్ధవ్యం వేదవిదో విదురితి ధ.పాఠః॥ 7-101-56 స్వయంభువం మహాభాగం స పశ్యతి నరాధిపేతి ధ.పాఠః॥ 7-101-58 అన్నం వై పరమం దైవమితి ధ.పాఠః॥





అనుశాసనపర్వ - అధ్యాయ 102

॥ శ్రీః ॥

13.102. అధ్యాయః 102 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి జలప్రభావవర్ణనపూర్వకం తద్దానప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-102-1x"
name="anuzAsana-13-102-1x">యుధిష్ఠిర ఉవాచ।

శ్రుతం దానఫలం తాత యత్త్వయా పరికీర్తితం।
అన్నదానం విశేషేణ ప్రశస్తమిహ భారత॥ 13-102-1 (85552) 
పానీయదానమేవైతత్కథం చేహ మహాఫలం।
ఇత్యేతచ్ఛ్రోతుమిచ్ఛామి విస్తరేణ పితామహ॥ 13-102-2 (85553) 
భీష్మ ఉవాచ। 13-102-3x (7100) 
హంత తే వర్తయిష్యామి యథావద్భరతర్షభ।
గదతస్తన్మమాద్యేహ శృణు సత్యపరాక్రమ। 
పానీయదానాత్ప్రభృతి సర్వం వక్ష్యామి తేఽనఘ॥  13-102-3 (85554) 
యదన్నం యచ్చ పానీయం సంప్రదాయాశ్నుతే ఫలం।
న తాభ్యాం పరమం దానం కించిదస్తీతి మే మనః॥ 13-102-4 (85555) 
అన్నాత్ప్రాణభృతస్తాత ప్రవర్తంతే హి సర్వశః।
తస్మాదన్నం పరం లోకే సర్వదానేషు కథ్యతే॥ 13-102-5 (85556) 
అన్నాద్బలం చ తేజశ్చ ప్రాణినాం వర్ధతే సదా।
అన్నాదానమతస్తస్మాచ్ఛ్రేష్ఠమాహ ప్రజాపతిః॥ 13-102-6 (85557) 
సావిత్ర్యా హ్యపి కౌంతేయ శ్రూయతే వచనం శుభం।
యచ్చేదం నాన్యథా చైతద్దేవ సత్రే మహామఖే॥ 13-102-7 (85558) 
అన్నే దత్తే నరేణేహ ప్రాణా దత్తా భవంత్యుత।
ప్రాణదానాద్ధి పరమం న దానమిహ విద్యతే॥ 13-102-8 (85559) 
శ్రుతం హి తే మహాబాహో లోమశస్యాపి తద్వచః।
ప్రాణాందత్త్వా కపోతాయ యత్ప్రాప్తం శిబినా పురా॥ 13-102-9 (85560) 
యాం గతిం లభతే దత్త్వా ద్విజస్యాన్న విశాంపతే।
తతో విశిష్టాం గచ్ఛంతి ప్రాణదా ఇతి నః శ్రుతం॥ 13-102-10 (85561) 
అన్నం చాపి ప్రభవతి పానీయాత్కురుసత్తమ।
నీరజాతేన హి వినా న కించిత్సంప్రవర్తతే॥ 13-102-11 (85562) 
నీరజాతశ్చ భగవాన్సోమో గ్రహగణేశ్వరః।
అమృతం చ సుధా చైవ సుధా చైవామృతం తథా॥ 13-102-12 (85563) 
అన్నౌషధ్యో మహారాజ వీరుధశ్చ జలోద్భవాః।
యతః ప్రాణభృతాం ప్రాణాః సంభవంతి విశాంపతే॥ 13-102-13 (85564) 
దేవానామమృతం హ్యన్నం నాగానాం చ సుధా తథా।
పితౄణాం చ స్వధా ప్రోక్తా పశూనాం చాపి వీరుధః॥ 13-102-14 (85565) 
అన్నమేవ మనుష్యాణాం ప్రాణానాహుర్మనీషిణః।
తచ్చ సర్వం నరవ్యాఘ్ర పానీయాత్సంప్రవర్తతే॥ 13-102-15 (85566) 
తస్మాత్పానీయదానాద్వై న పరం విద్యతే క్వచిత్।
తచ్చ దద్యాన్నరో నిత్యం యదీచ్ఛేద్భూతిమాత్మనః॥ 13-102-16 (85567) 
ధన్యం యశస్యమాయుష్యం జలదానమిహోచ్యతే।
శత్రూంశ్చాప్యధి కౌంతేయ సదా తిష్ఠతి తోయదః॥ 13-102-17 (85568) 
సర్వకామానవాప్నోతి కీర్తిం చైవ హి శాశ్వతీం।
ప్రేత్య చానంత్యమశ్నాతి పాపేభ్యశ్చ ప్రముచ్యతే॥ 13-102-18 (85569) 
తోయదో మనుజవ్యాఘ్ర స్వర్గం గత్వా మహాద్యుతే।
అక్షయాన్సమవాప్నోతి లోకానిత్యబ్రవీన్మనుః॥ ॥ 13-102-19 (85570) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వ్యధికశతతమోఽధ్యాయః॥ 102 ॥

Mahabharata - Anushaasana Parva - Chapter Footnotes

7-102-11 నీరజాతేన జలోద్భవేన ధాన్యాదినా॥ 7-102-12 స్వధా చైవ సురా తథేతి ధ.పాఠః॥





అనుశాసనపర్వ - అధ్యాయ 103

॥ శ్రీః ॥

13.103. అధ్యాయః 103 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి తిలజలదీపాదిదానప్రశంసాపరయమబ్రాహ్మణసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-103-1x"
name="anuzAsana-13-103-1x">యుధిష్ఠిర ఉవాచ।

తిలానాం కీదృశం దానమథ దీపస్య చైవ హి।
అన్నానాం వాససా చైవ భూయ ఏవ బ్రవీహి మే॥ 13-103-1 (85571) 
భీష్మ ఉవాచ। 13-103-2x (7101) 
అత్రాప్యుదాహరంతీమమితిహాసం పురాతనం।
బ్రాహ్మణస్య చ సంవాదం యమస్య చ యుధిష్ఠిర॥ 13-103-2 (85572) 
మధ్యదేశే మహాన్గ్రామో బ్రాహ్మణానాం బభూవ హ।
గంగాయమునయోర్మధ్యే యామునస్య గిరేరధః॥ 13-103-3 (85573) 
పర్ణశాలేతి విఖ్యాతో రమణీయో నరాధిప।
విద్వాంశస్తత్ర భూయిష్ఠా బ్రాహ్మణాశ్చావసంస్తథా॥ 13-103-4 (85574) 
అథ ప్రాహ యమః కంచిత్పురుషం కృష్ణవాససం।
రక్తాక్షమూర్ధ్వరోమాణం కాకజంఘాక్షినాసికం॥ 13-103-5 (85575) 
గచ్ఛ త్వం బ్రాహ్మణగ్రామం తతో గత్వా తమానయ।
అగస్త్యం గోత్రతశ్చాపి నామతశ్చాపి శర్మిణం॥ 13-103-6 (85576) 
శమే నివిష్టం విద్వాంసమధ్యాపకమనావృతం।
మా చాన్యమానయేథాస్త్వం సగోత్రం తస్య పార్శ్వతః॥ 13-103-7 (85577) 
స హి తాదృగ్గుణస్తేన తుల్యోఽధ్యయనజన్మనా।
అపత్యేషు తథా వృత్తే సమస్తేనైవ ధీమతా। 
తమానయ యథోద్దిష్టం పూజా కార్యా హి తస్య మే॥  13-103-8 (85578) 
స గత్వా ప్రతికూలం తచ్చకార యమశాసనం।
తమాక్రంయానయామాస ప్రతిషిద్ధో యమేన యః॥ 13-103-9 (85579) 
తస్మై యమః సముత్థాయ పూజా కృత్వా చ వీర్యవాన్।
ప్రోవాచ నీయతామేష సోఽన్య ఆనీయతామితి॥ 13-103-10 (85580) 
ఏవముక్తే తు వచనే ధర్మరాజేన స ద్విజః।
ఉవాచ ధర్మరాజానం నిర్విణ్ణోఽధ్యయనేన వై। 
యో మే కాలో భవేచ్ఛేషస్తం వసేయమిహాచ్యుత॥  13-103-11 (85581) 
యమ ఉవాచ। 13-103-12x (7102) 
నాహం కాలస్య విహితం ప్రాప్నోమీహ కథంచన।
యో హి ధర్మం చరతి వై తం తు జానామి కేవలం॥ 13-103-12 (85582) 
గచ్ఛ విప్ర త్వమద్యైవ ఆలయం స్వం మహాద్యుతే।
బ్రూహి సర్వం యథా స్వైరం కరవాణి కిమచ్యుత॥ 13-103-13 (85583) 
బ్రాహ్మణ ఉవాచ। 13-103-14x (7103) 
శుద్ధదానం చ సుమహత్పుణ్యం స్యాత్తద్బ్రవీహి మే।
సర్వస్య హి ప్రమాణం త్వం త్రైలోక్యస్యాపి సత్తమ॥ 13-103-14 (85584) 
యమ ఉవాచ। 13-103-15x (7104) 
శృణు తత్త్వేన విప్రర్పే ప్రదానవిధిముత్తమం।
తిలాః పరమకం దానం పుణ్యం చైవేహ శాశ్వతం॥ 13-103-15 (85585) 
తిలాశ్చ సంప్రదాతవ్యా యథాశక్తి ద్విజర్షభ।
నిత్యదానాత్సర్వకామాంస్తిలా నిర్వర్తయంత్యుత॥ 13-103-16 (85586) 
తిలాఞ్శ్రాద్ధే ప్రశంసంతి దానమేతద్ధ్యనుత్తమం।
తాన్ప్రయచ్ఛస్వ విప్రేభఅయో విధిదృష్టేన కర్మణాః॥ 13-103-17 (85587) 
వైశాఖ్యాం పౌర్ణమాస్యాం తు తిలాందద్యాద్ద్విజాతిషు।
తిలా భక్షయితవ్యాశ్చ సదా త్వాలంభం చ తైః  13-103-18 (85588) 
కార్యం సతతమిచ్ఛద్భిః శ్రేయః సర్వాత్మనా గృహే।
తథాఽఽపః సర్వదా దేయాః పేయాశ్చైవ న సంశయః॥ 13-103-19 (85589) 
పుష్కరిణ్యస్తటాకాని కూపాంశ్చైవాత్ర ఖానయేత్।
ఏతత్సుదుర్లభతరమిహ లోకే ద్విజోత్తమ॥ 13-103-20 (85590) 
ఆపో నిత్యం ప్రదేయాస్తే పుణ్యం హ్యేతదనుత్తమం।
ప్రపాశ్చ కార్యా దానార్థం నిత్యం తే ద్విజసత్తమ। 
భుక్తేఽప్యథ ప్రదేయం తు పానీయం వై విశేషతః॥  13-103-21 (85591) 
`పానీయాభ్యర్థినం దృష్ట్వా ప్రీత్యా దత్త్వా త్వరాన్వితః।
వస్త్రే తంతుప్రమాణేన దీపే నిమిషవత్సరం॥ 13-103-22 (85592) 
గవాం రోమప్రమాణేన స్వర్గభోగముపాశ్నుతే।
జలబిందుప్రమాణేన తదేతాన్యుపవర్తయ॥'॥ 13-103-23 (85593) 
భీష్మ ఉవాచ। 13-103-24x (7105) 
ఇత్యుక్తే స తదా తేన యమదూతేన వై గృహాన్।
నీతశ్చ కారయామాస సర్వం తద్యమశాసనం॥ 13-103-24 (85594) 
నీత్వా తం యమదూతోఽపి గృహీత్వా శర్మిణం తదా।
యయౌ స ధర్మరాజాయ న్యవేదయత చాపి తం॥ 13-103-25 (85595) 
తం ధర్మరాజో ధర్మజ్ఞం పూజయిత్వా ప్రతాపవాన్।
కృత్వా చ సంవిదం తేన విససర్జ యథాగతం॥ 13-103-26 (85596) 
తస్యాపి చ యమః సర్వముపదేశం చకార హ।
ప్రేత్యైత్య చ తతః సర్వం చకారోక్తం యమేన తత్॥ 13-103-27 (85597) 
తథా ప్రశంసనే దీపాన్యమః పితృహితేప్సయా।
తస్మాద్దీపప్రదో నిత్యం సంతారతి వై పితౄన్॥ 13-103-28 (85598) 
దాతవ్యాః సతతం దీపాస్తస్మాద్భరతసత్తమ।
దేవతానాం పితౄణాం చ చక్షుష్యం చాత్మనాం విభో॥ 13-103-29 (85599) 
రత్నదానం చ సుమహత్పుణ్యముక్తం జనాధిప।
యస్తాన్విక్రీయ యజతే బ్రాహ్మణో హ్యభయంకరం॥ 13-103-30 (85600) 
యద్వై దదాతి విప్రేభ్యో బ్రాహ్మణః ప్రతిగృహ్య వై।
ఉభయోః స్యాత్తదక్షయ్యం దాతురాదాతురేవ చ॥ 13-103-31 (85601) 
యో దదాతి స్థితః స్థిత్యాం తాదృశాయ ప్రతిగ్రహం।
ఉభయోరక్షయం ధర్మం తం మనుః ప్రాహ ధర్మవిత్॥ 13-103-32 (85602) 
వాససాం సంప్రదానేని స్వదారనిరతో నరః।
సువస్త్రశ్చ సువేషశ్చ భవతీత్యనుశుశ్రుమ॥ 13-103-33 (85603) 
గావః సువర్ణం చ తథా తిలాశ్చైవానువర్ణితాః।
బహుశః పురుషవ్యాఘ్ర వేదప్రామాణ్యదర్శనాత్॥ 13-103-34 (85604) 
వివాహాంశ్చైవ కుర్వీత పుత్రానుత్పాదయేత చ।
పుత్రలాభో హి కౌరవ్య సర్వలాభాద్విశిష్యతే॥ ॥ 13-103-35 (85605) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్ర్యధికశతతమోఽధ్యాయః॥ 103 ॥

Mahabharata - Anushaasana Parva - Chapter Footnotes

7-103-7 అధ్యాపకమనానృతమితి థ.పాఠః। అధ్యాపకమనారతమితి ధ.పాఠః॥ 7-103-9 చకారచయమాశ్రయ ఇతి థ.ధ.పాఠః॥ 7-103-11 ఇహ యమలోకే॥ 7-103-13 కాలస్య విహితం ఆయుఃప్రమాణం న ప్రాప్నోమి న జానామి। కాలేనాప్రవర్తితం త్వామిహ స్థాపయితుం న శక్నోమీత్యర్థః। విహితం ప్రాపయామీహ కంచనేతి థ.పాఠః॥ 7-103-14 బృహి పృచ్ఛ॥ 7-103-17 నిర్ఘర్తయంతి సాధయంతి॥ 7-103-18 ఆలంభనం సర్వతః స్పర్శనం ఉద్వర్తనమిత్యర్థః॥ 7-103-32 ఏతద్ది తస్యాఽభయంకరం ప్రతిగ్రహవిక్రయజదోషఘ్నం॥





అనుశాసనపర్వ - అధ్యాయ 104

॥ శ్రీః ॥

13.104. అధ్యాయః 104 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గోభూవిద్యాదానప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-104-1x"
name="anuzAsana-13-104-1x">యుధిష్ఠిర ఉవాచ।

భూయ ఏవ కురుశ్రేష్ఠ దానానాం విధిముత్తమం।
కథయస్వ మహాప్రాజ్ఞ భూమిదానం విశేషతః॥ 13-104-1 (85606) 
పృథివీం క్షత్రియో దద్యాద్బ్రాహ్మణాయేష్టికర్మిణే।
విధివత్ప్రతిగృహ్ణీయాన్న త్వన్యో దాతుమర్హతి॥ 13-104-2 (85607) 
సర్వవర్ణైస్తు యచ్ఛక్యం ప్రదాతుం ఫలకాంక్షిభిః।
వేదే వా యత్సమాఖ్యాతం తన్మే వ్యాఖ్యాతుమర్హసి॥ 13-104-3 (85608) 
భీష్మ ఉవాచ। 13-104-4x (7106) 
తుల్యనామాని దేయాని త్రీణి తుల్యఫలాని చ।
సర్వకామఫలానీహ గావః పృథ్వీ సరస్వతీ॥ 13-104-4 (85609) 
యో బ్రూయాచ్చాపి శిష్యాయ ధర్ంయాం బ్రాహ్మీం సరస్వతీం।
పృథివీగోప్రదానాభ్యాం తుల్యం స ఫలమశ్నుతే॥ 13-104-5 (85610) 
తథైవ గాః ప్రశంసంతి న తు దేయం తతః పరం।
సన్నికృష్టఫలాస్తా హి లఘ్వర్థాశ్చ యుధిష్ఠిర॥ 13-104-6 (85611) 
మాతరః సర్వభూతానాం గావః సర్వసుఖప్రదాః।
వృద్ధిమాకాంక్షతా నిత్యం గావః కార్యాః ప్రదక్షిణాః  13-104-7 (85612) 
సంతాడ్యా న తు పాదేన గవాం మధ్యే న చ వ్రజేత్।
మంగలాయతనం దేవ్యస్తస్మాత్పూజ్యాః సదైవ గాః॥ 13-104-8 (85613) 
ప్రచోదనం దేవకృతం గవాం కర్మసు వర్తతాం।
పూర్వమేవాక్షరం చాన్యదభిధేయం తతః పరం॥ 13-104-9 (85614) 
ప్రచారే వా నివాతే వా బుధో నోద్వేజయేత గాః।
తృషితా హ్యభివీక్షంత్యో నరం హన్యుః సబాంధవం॥ 13-104-10 (85615) 
పితృసద్మాని సతతం దేవతాయతనాని చ।
పూయంతే శకృతా యాసాం పూతం కిమధికం తతః॥ 13-104-11 (85616) 
ఘాసముష్టిం పరగవే దద్యాత్సంవత్సరం తు యః।
అకృత్వా స్వయమాహారం వ్రతం తత్సార్వకామికం॥ 13-104-12 (85617) 
స హి పుత్రాన్యశోఽర్థం చ శ్రియం చాప్యధిగచ్ఛతి।
నాశయత్యశుభం చైవ దుఃస్వప్నం చాప్యపోహతి॥ 13-104-13 (85618) 
యుధిష్ఠిర ఉవాచ। 13-104-14x (7107) 
దేయాః కింలక్షణా గావః కాశ్చాపి పరివర్జయేత్।
కీదృశాయ ప్రదాతవ్యా న దేయాః కీదృశాయ చ॥ 13-104-14 (85619) 
భీష్మ ఉవాచ। 13-104-15x (7108) 
అసద్వృత్తాయ పాపాయ లుబ్ధాయానృతవాదినే।
హవ్యకవ్యవ్యపేతాయ న దేయా గౌః కథంచన॥ 13-104-15 (85620) 
భిక్షవే బహుపుత్రాయ శ్రోత్రియాయాహితాగ్నయే।
దత్త్వా దశగవాం దాతా లోకానాప్నోత్యనుత్తమాన్॥ 13-104-16 (85621) 
`జుహోతి యద్భోజయతి యద్దదాతి గవాం రసైః।
సర్వస్యైవాంశభాగ్దాతా తన్నిమిత్తం ప్రవర్తితః॥'  13-104-17 (85622) 
యశ్చైవ ధర్మం కురుతే తస్య ధర్మఫలం చ యత్।
సర్వస్యైవాంశభాగ్దాతా తన్నిమిత్తం ప్రవృత్తయః॥ 13-104-18 (85623) 
యశ్చైనముత్పాదయతే యశ్చైనం త్రాయతే భయాత్।
యశ్చాస్య కురుతే వృత్తిం సర్వే తే పితరస్త్రయః॥ 13-104-19 (85624) 
కల్మషం గురుశుశ్రూషా హంతి మానో మహద్యశః।
అపుత్రతాం త్రయః పుత్రా అవృత్తిం దశ ధేనవః॥ 13-104-20 (85625) 
వేదాంతనిష్ఠస్య బహుశ్రుతస్య
ప్రజ్ఞానతృప్తస్య జితేంద్రియస్య। 
శిష్టస్య దాంతస్య యతస్య చైవ
భూతేషు నిత్యం ప్రియవాదినశ్చ॥  13-104-21 (85626) 
యః క్షుద్భయాద్వై న వికర్మ కుర్యా-
న్మృదుశ్చ శాంతౌ హ్యతిథిప్రియశ్చ। 
శుభే పాత్రే యే గుణా గోప్రదానే
తావాందోషో బ్రాహ్మణస్వాపహారే।  13-104-22 (85627) 
సర్వావస్థం బ్రాహ్మణస్వాపహారే
దారాశ్చైషాం దూరతో వర్జనీయాః॥  13-104-23 (85628) 
`విప్రదారే పరిహృతే తద్ధనేఽపహృతే చ తు।
పరిత్రాయంతి శక్తాస్తు నమస్తేభ్యో మృతాశ్చ యే॥ 13-104-24 (85629) 
న పాలయంతి నిహతాన్యే తాన్వైవస్వతో యమః।
దండయన్భర్సయన్నిత్యం నిరయేభ్యో న ముంచతి॥ 13-104-25 (85630) 
తథా గవాం పరిత్రాణే పీడనే చ శుభాశుభం।
విప్రగోషు విశేషేణ రక్షితేషు గృహేషు వా॥' ॥  13-104-26 (85631) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతురధికశతతమోఽధ్యాయః॥ 104 ॥

Mahabharata - Anushaasana Parva - Chapter Footnotes

7-104-2 ఇష్టికర్మిణే యాజ్ఞికాయ॥ 7-104-4 తుల్యనామాని గోపదవాచ్యాని॥ 7-104-6 దేయం దానయోగ్యం। పరం శ్రేష్ఠం॥ 7-104-9 గవాం బలీవర్దానాం కర్మసు యజ్ఞాద్యర్థేషు కృష్యాద్యర్థేషు కర్షణాదిషు వర్తతాం ప్రచోదనం ప్రతోదేన ప్రేరణం దేవైః కృతమితి న తత్ర దోష ఇతి భావః। తథాపి పూర్వం యజ్ఞార్థమేవ చోదనమక్షరం శ్రేయస్కరం। అన్యత్కృష్యాద్యర్థం తు తతః పరం వైదికకర్షణమనుప్రవృత్తమభిధేయం వాచ్యం నింద్యమిత్యర్థః॥ 7-104-10 నివాతే కఠినోపవేశనే। అభివీక్షంత్యో జలమలభమానాః॥ 7-104-12 ఆహారం తదీయతక్రాద్యాహరణమకృత్వా॥ 7-104-21 వేదాంతనిష్ఠస్య వృత్తిం అతిసృజేతేత్యుత్తరేణాన్వయః। చతుర్ధ్యర్థే షష్ఠీ॥





అనుశాసనపర్వ - అధ్యాయ 105

॥ శ్రీః ॥

13.105. అధ్యాయః 105 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణస్వాపహారస్యానర్థహేతుతాయాం దృష్టాంతతయా నృగోపాఖ్యానకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-105-1x"
name="anuzAsana-13-105-1x">భీష్మ ఉవాచ।

అత్రైవ కీర్త్యతే సద్భిర్బ్రాహ్మణస్వాభిమర్శనే।
నృగేణ సుమహత్కృచ్ఛ్రుం యదవాప్తం కురూద్వహ॥ 13-105-1 (85632) 
నివిశంత్యాం పురా పార్థ ద్వారవత్యామితి శ్రుతిః।
అదృశ్యత మహాకూపస్తృణవీరుత్సమావృతః।  13-105-2 (85633) 
ప్రయత్నం తత్ర కుర్వాణాస్తస్మాత్కూపాజ్జలార్థినః।
శ్రమేణ మహతా యుక్తాస్తస్మింస్తోయే సుసంవృతే॥ 13-105-3 (85634) 
దదృశుస్తే మహాకాయం కృకలాసమవస్థితం।
తస్య చోద్ధరణే యత్నమకుర్వంస్తే సహస్రశః॥ 13-105-4 (85635) 
ప్రగ్రహైశ్చర్మపట్టైశ్చ తం బద్ధ్వా పర్వతోపమం।
నాశక్నువన్సముద్ధర్తుం తతో జగ్ముర్జనార్దనం॥ 13-105-5 (85636) 
ఖమావృత్యోదపానస్య కృకలాసః స్థితో మహాన్।
తస్య నాస్తి సముద్ధర్తేత్యేతత్కృష్ణే న్యవేదయన్॥ 13-105-6 (85637) 
స వాసుదేవేన సముద్ధృతశ్చ
పృష్టశ్చ కామాన్నిజగాద రాజా। 
నృగస్తదాఽఽత్మానమథో న్యవేదయ-
త్పురాతనం యజ్ఞసహస్రయాజినం॥  13-105-7 (85638) 
తథా బ్రువాణం తు తమాహ మాధవః
శుభం త్వయా కర్మ కృతం న పాపకం। 
కథం భవాందుర్గతిమీదృశీం గతో
నరేంద్ర తద్బ్రూహి కిమేతదీదృశం॥  13-105-8 (85639) 
శతం సహస్రాణి గవాం శతం పునః
పునః శతాన్యష్టశతాయుతాని। 
నృప ద్విజేభ్యః క్వ ను తద్గతం తవ॥  13-105-9 (85640) 
నృగస్తతోఽబ్రవీత్కృష్ణం బ్రాహ్మణస్యాగ్నిహోత్రిణః।
ప్రోషితస్య పరిభ్రష్టా గౌరేకా మమ గోధనే*****॥ 13-105-10 (85641) 
గవాం సహస్రే సంఖ్యాతా తదా సా పశుపైర్మమ।
సా బ్రాహ్మణాయ మే దత్తా ప్రేత్యార్థమభికాంక్షతా॥ 13-105-11 (85642) 
అపశ్యత్పరిమార్గంశ్చ తాం గాం పరగృహే ద్విజః।
మమేయమితి చోవాచ బ్రాహ్మణో యస్య సాఽభవత్॥ 13-105-12 (85643) 
తావుభౌ సమనుప్రాప్తౌ వివదంతౌ భృశజ్వరౌ।
భవాందాతా భవాన్హర్తేత్యథ తౌ మామవోచతాం॥ 13-105-13 (85644) 
శతేన శతసంఖ్యేన గవాం వినిమయేన వై।
యాచే ప్రతిగ్రహీతారం స తు మామబ్రవీదిదం॥ 13-105-14 (85645) 
దేశకాలోపసంపన్నా దోగ్ధ్రీ శాంతాఽతివత్సలా।
స్వాదుక్షీరప్రదా ధన్యా మమ నిత్యం నివేశనే॥ 13-105-15 (85646) 
కృశం చ భరతే సా గౌర్మమ పుత్రమపస్తనం।
న సా శక్యా మయా దాతుమిత్యుక్త్వా స జగామ హ॥ 13-105-16 (85647) 
తతస్తమపరం విప్రం యాచే వినిమయేన వై।
గవాం శతసహస్రం హి తత్కృతే గృహ్యతామితి॥ 13-105-17 (85648) 
బ్రాహ్మణ ఉవాచ। 13-105-18x (7109) 
న రాజ్ఞాం ప్రతిగృహ్ణామి శక్తోఽహం స్వస్య మార్గణే।
సైవ గౌర్దీయతాం శీఘ్రం మమేతి మధుసూదన॥ 13-105-18 (85649) 
రుక్మమశ్వాంశ్చ దదతో రజతస్యందనాంస్తథా।
న జగ్రాహ యయౌ చాపి తదా స బ్రాహ్మణర్షభః॥ 13-105-19 (85650) 
ఏతస్మిన్నేవ కాలే తు చోదితః కాలధర్మణా।
పితృలోకమహం ప్రాప్య ధర్మరాజముపాగమం॥ 13-105-20 (85651) 
యమస్తు పూజయిత్వా మాం తతో వచనమబ్రవీత్।
నాంతః సంఖ్యాయతే రాజంస్తవ పుణ్యస్య కర్మణః॥ 13-105-21 (85652) 
అస్తి చైవ కృతం పాపమజ్ఞానాత్తదపి త్వయా।
చరస్వ పాపం పశ్చాద్వా పూర్వం వా త్వం యథేచ్ఛసి॥ 13-105-22 (85653) 
రక్షితాస్మీతి చోక్తం తే ప్రతిజ్ఞా చానృతా తవ।
బ్రాహ్మణస్వస్య చాదానం ద్వివిధస్తే వ్యతిక్రమః॥ 13-105-23 (85654) 
పూర్వం కృచ్ఛం చరిష్యేఽహం పశ్చాచ్ఛుభమితి ప్రభో।
ధర్మరాజం బ్రువన్నేవం పతితోస్మి మహీతలే॥ 13-105-24 (85655) 
అశ్రౌషం పతితశ్చాహం యమస్యోచ్చైః ప్రభాషతః।
వాసుదేవః సముద్ధర్తా భవితా తే జనార్దనః॥ 13-105-25 (85656) 
పూర్ణే వర్షసహస్రాంతే క్షీణే కర్మణి దుష్కృతే।
ప్రాప్లస్యసే శాశ్వతాఁల్లోకాంజితాన్స్వేనైవ కర్మణా॥ 13-105-26 (85657) 
కూపేఽఽత్మానమధఃశీర్షమపశ్యం పతితం చ హ।
తిర్యగ్యోనిమనుప్రాప్తం న చ మామజహాత్స్మృతిః॥ 13-105-27 (85658) 
త్వయా తు తారితోఽస్ంయద్య కిమన్యత్ర తపోబలాత్।
అనుజానీహి మాం కృష్ణ గచ్ఛేయం దివమద్య వై॥ 13-105-28 (85659) 
అనుజ్ఞాతః స కృష్ణేన నమస్కృత్య జనార్దనం।
విమానం దివ్యమాస్థాయ యయౌ దివమరిందమః॥ 13-105-29 (85660) 
తతస్తస్మిందివం యాతే నృగే భరతసత్తమ।
వాసుదేవ ఇమాఞ్శ్లోకాంజగాద కురునందన॥ 13-105-30 (85661) 
బ్రాహ్మణస్వం న హర్తవ్యం పురుషేణ విజానతా।
బ్రాహ్మణస్వం హృతం హంతి నృగం బ్రాహ్మణగౌరివ॥ 13-105-31 (85662) 
సతాం సమాగమః సద్భిర్నాఫలః పార్థ విద్యతే।
విముక్తం నరకాత్పశ్య నృగం సాధుసమాగమాత్॥ 13-105-32 (85663) 
ప్రదానం ఫలవత్తత్ర ద్రోహస్తత్ర తథాఽఫలః।
అపహారం గవాం తస్మాద్వర్జయేత యుధిష్ఠిర॥ ॥ 13-105-33 (85664) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచాధికశతతమోఽధ్యాయః॥ 105 ॥

Mahabharata - Anushaasana Parva - Chapter Footnotes

7-105-23 ప్రతిజ్ఞా చ కృతా త్వయేతి, త్రివిధస్తే వ్యతిక్రమ ఇతి చ.థ.ధ. పాఠః॥ 7-105-24 కృచ్ఛ్రం చరిష్యే పాపఫలం భోక్ష్యే॥ 7-105-31 న హర్తవ్యం క్షత్రియేణ విశేషత ఇతి థ.ధ.పాఠః॥





అనుశాసనపర్వ - అధ్యాయ 106

॥ శ్రీః ॥

13.106. అధ్యాయః 106 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గోదానప్రశంసాపరనాచికేతోపాఖ్యానకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-106-1x"
name="anuzAsana-13-106-1x">యుధిష్ఠిర ఉవాచ।

దత్తానాం ఫలసంప్రాప్తిం గవాం ప్రబ్రూహి మేఽనఘ।
విస్తరేణ మహాబాహో న హి తృప్యామి కథ్యతాం॥ 13-106-1 (85665) 
భీష్మ ఉవాచ। 13-106-2x (7110) 
అత్రాప్యుదాహరంతీమమితిహాసం పురాతనం।
ఋషేరౌద్దాలకేర్వాక్యం నాచికేతస్య చోభయోః॥ 13-106-2 (85666) 
ఋషిరౌద్దాలకిర్దీక్షాముపగంయ తతః సుతం।
త్వం మాముపచరస్వేతి నాచికేతమభాషత॥ 13-106-3 (85667) 
సమాప్తే నియమే తస్మిన్మహర్షిః పుత్రమబ్రవీత్।
ఉపస్పర్శనసక్తస్య స్వాధ్యాయాభిరతస్య చ॥ 13-106-4 (85668) 
ఇధ్మా దర్భాః సుమనసః కలశశ్చాభితో జలం।
విస్మృతం మే తదాదాయ నదీతీరాదిహావ్రజ॥ 13-106-5 (85669) 
గత్వానవాప్య తత్సర్వం నదీవేగసమాప్లుతం।
న పశ్యామి తదిత్యేవం పితరం సోఽబ్రవీన్మునిః॥ 13-106-6 (85670) 
క్షుత్పిపాసాశ్రమావిష్టో మునిరౌద్దాలకిస్తదా।
యమం పశ్యేతి తం పుత్రమశపత్క్రోధమూర్చ్ఛితః॥ 13-106-7 (85671) 
తథా స పిత్రాఽభిహతో వాగ్వజ్రేణ కృతాంజలిః।
ప్రసీదేతి బ్రువన్నేవ గతసత్వోఽపతద్భువి॥ 13-106-8 (85672) 
నాచికేతం ప్రితా దృష్ట్వా పతితం దుఃఖమూర్చ్ఛితః।
కిం మయా కృతమిత్యుక్త్వా నిపపాత మహీతలే॥ 13-106-9 (85673) 
తస్య దుఃఖపరీతస్య స్వం పుత్రమనుశోచతః।
వ్యతీతం తదహఃశేషం సా చోగ్రా తత్ర శర్వరీ॥ 13-106-10 (85674) 
పిత్ర్యేణాశ్రుప్రపాతేన నాచికేతః కురూద్వహ।
ప్రాస్యందచ్ఛయనే కౌశ్యే వృష్ట్యా సస్యమివాప్లుతం॥ 13-106-11 (85675) 
స పర్యపృచ్ఛత్తం పుత్రం శ్లాఘ్యం పర్యాగతం పునః।
దివ్యైర్గంధైః సమాదిగ్ధం క్షీణస్వప్నమివోత్థితం॥ 13-106-12 (85676) 
అపి పుత్ర జితా లోకాః శుభాస్తే స్వేన కర్మణా।
దిష్ట్యా చాసి పునః ప్రాప్తో న హి తే మానుషం వపుః॥ 13-106-13 (85677) 
ప్రత్యక్షదార్శీ సర్వస్య విత్రా పృష్టో మహాత్మనా।
అభ్యుత్థాయ పితుర్మధ్యే మహర్షీణాం న్యవేదయత్॥ 13-106-14 (85678) 
కుర్వన్మవచ్ఛాసనమాశు యాతో
హ్యహం విశాలాం రుచిరప్రభాసాం। 
వైవస్వతీం ప్రాప్య సభామవశ్యం
సహస్రశో యోజనహైమభౌమాం॥  13-106-15 (85679) 
దృష్టైవ మామభిముఖమాపతంతం
గృహం నివేద్యాసనమాదిదేశ। 
వైవస్వతోఽర్ఘ్యాదిభిరర్హణైశ్చ
భవత్కృతే పూజయామాస మాం సాః॥  13-106-16 (85680) 
తతస్త్వహం తం శనకైరవోచం
వృతః సదస్యైరభిపూజ్యమానః। 
ప్రాప్తోఽస్మి తే విషయం ధర్మరాజ
లోకానర్హో యానహం తాన్విధత్స్వ॥  13-106-17 (85681) 
యమోఽబ్రవీన్మాం న మృతోసి సౌంయ
యమం పశ్యేత్యాహ స త్వాం తపస్వీ। 
పితా ప్రదీప్తాగ్నిసమానతేజా
న తత్ఛక్యమనృతం విప్ర కర్తుం॥  13-106-18 (85682) 
దృష్టస్తేఽహం ప్రతిగచ్ఛస్వ తాత
శోచత్యసౌ తవ దేహస్య కర్తా। 
దదాని కించాపి మనఃప్రణీతం
ప్రియాతిథేస్తవ కామాన్వృణీష్వ॥  13-106-19 (85683) 
తేనైవముక్తస్తమహం ప్రత్యవోచం
ప్రాప్తోస్మి తే విషయం దుర్నివర్త్యం। 
ఇచ్ఛాంయహం పుణ్యకృతాం సమృద్ధాఁ-
ల్లోకాంద్రష్టుం యది తేఽహం వరార్హః॥  13-106-20 (85684) 
యానం సమారోప్య తు మాం స దేవో
వాహైర్యుక్తం సుప్రభం భానుమత్తం। 
సందర్శయామాస తదాఽఽత్మలోకా-
న్సర్వాస్తథా పుణ్యకృతాం ద్విజేంద్ర॥  13-106-21 (85685) 
అపశ్యం తత్ర వేశ్మాని తైజసాని మహాత్మనాం।
నానాసంస్థానరూపాణి సర్వరత్నమయాని చ॥ 13-106-22 (85686) 
చంద్రమండలశుభ్రాణి కింకిణీజాలవంతి చ।
అనేకశతభౌమాని సాంతర్జలవనాని చ॥ 13-106-23 (85687) 
వైడూర్యార్కప్రకాశాని రూప్యరుక్మమయాని చ।
తరుణాదిత్యవర్ణాని స్థావరాణి చరాణి చ॥ 13-106-24 (85688) 
భక్ష్యభోజ్యమయాఞ్శైలాన్వాసాంసి శయనాని చ।
సర్వకామఫలాంశ్చైవ వృక్షాన్భవనసంస్థితాన్॥ 13-106-25 (85689) 
నద్యో వీథ్యః సభా వాప్యో దీర్ఘికాశ్చైవ సర్వశః।
ఘోషవంతి చ యానాని యుక్తాంధథ సహస్రశః॥ 13-106-26 (85690) 
క్షీరస్రవా వై సరితో గిరీంశ్చ
సర్పిస్తథా విమలం చాపి తోయం। 
వైవస్వతస్యానుమతాంశ్చ దేశా-
నదృష్టపూర్వాన్సుబహూనపశ్యం॥  13-106-27 (85691) 
సర్వాందృష్ట్వా తదహం ధర్మరాజ-
మవోచం వై సర్వదేవం సహిష్ణుం। 
క్షీరస్యైతాః సర్పిషశ్చైవ నద్యః
శశ్వత్స్రోతాః కస్య భోజ్యాః ప్రవృత్తాః॥  13-106-28 (85692) 
యమోఽబ్రవీద్విద్ధి భోజ్యాంస్త్వమేతా-
న్యే దాతారః సాధవో గోరసానాం। 
అన్యే లోకాః శాశ్వతా వీతశోకైః
సమాకీర్ణా గోప్రదానే రతానాం॥  13-106-29 (85693) 
న త్వేతాసాం దానమాత్రం ప్రశస్తం
పాత్రం కాలో గోవిశేషో విధిశ్చ। 
జ్ఞాత్వా దేయం విప్ర గవాంతరం హి
దుఃఖం జ్ఞాతుం పావకాదిత్యభూతం॥  13-106-30 (85694) 
స్వాధ్యాయవాన్యోఽతిమాత్రం తపస్వీ
వైతానస్థో బ్రాహ్మణః పాత్రమాసాం। 
గోషు క్షాంతం గోశరణ్యం కృతజ్ఞం
వృత్తిగ్లానం తాదృశం పాత్రమాహుః॥  13-106-31 (85695) 
కృచ్ఛ్రోత్సృష్టాః పోష్ణాభ్యాగతాశ్చ
ద్వారైరేతైర్గోవిశేషాః ప్రశస్తాః। 
అంతర్జాతాః సుక్రయజ్ఞానలబ్ధాః
ప్రాణక్రీతాః సోదకాః సోద్వహాశ్చ॥  13-106-32 (85696) 
తిస్రో రాత్ర్యస్త్వద్భిరుపోష్య భూమౌ
తృప్తా గావస్తర్పితేభ్యః ప్రదేయాః। 
వత్సైః ప్రీతాః సుప్రజాః సోపచారా-
స్త్ర్యహం దత్త్వా గోరసైర్వర్తితవ్యం॥  13-106-33 (85697) 
దత్త్వా ధేనుం సువ్రతాం సాధుదోహాం
కల్యాణవత్సామపలాయినీం చ। 
యావంతి రోమాణి భవంతి తస్యా-
స్తావద్వర్షాణ్యశ్నుతే స్వర్గలోకం॥  13-106-34 (85698) 
తథాఽనడ్వాహం బ్రాహ్మణేభ్యః ప్రదాయ
దాంతం ధుర్యం బలవంతం యువానం। 
కులానుజీవ్యం వీర్యవంతం బృహంతం
భుంక్తే లోకాన్సంమితాంధేనుదస్య॥  13-106-35 (85699) 
వృద్ధే గ్లానే సంభ్రమే వా మహార్థే
కృష్యర్థం వా హౌంయహేతోః ప్రమూత్యాం। 
గుర్వర్థం వా యజ్ఞసమాప్తయే వా
గాం వై దాతుం దేశకాలోఽవిశిష్టః॥  13-106-36 (85700) 
నాచికేత ఉవాచ। 13-106-37x (7111) 
శ్రుత్వా వైవస్వతవచస్తమహం పునరబ్రవం।
అగోమీ గోప్రదాతౄణాం కథం లోకాన్హి గచ్ఛతి॥ 13-106-37 (85701) 
తతోఽబ్రవీద్యమో ధీమాన్గోప్రదానం తతో గతిం।
గోప్రదానానుకల్పాత్తు గామృతే సంతు గోప్రదాః॥ 13-106-38 (85702) 
అలాభే యో గవాం దద్యాద్ధృతధేనుం యతవ్రతః।
తస్యైతా ఘృతవాహిన్యః క్షరంతే వత్సలా ఇవ॥ 13-106-39 (85703) 
ఘృతాలాభే తు యో దద్యాత్తిలధేనుం యతవ్రతః।
స దుర్గాత్తారితో ధేన్వా క్షీరనద్యాం ప్రమోదతే॥ 13-106-40 (85704) 
తిలాలాభే తు యో దద్యాజ్జలధేనుం యతవ్రతః।
స కామప్రవహాం శీతీం నదీమేతాముపాశ్నుతే॥ 13-106-41 (85705) 
ఏవమేతాని మే తత్ర ధర్మరాజో న్యదర్శయత్।
దృష్ట్వా చ పరమం హర్షమవాపమహమచ్యుత॥ 13-106-42 (85706) 
నివేదయే చాహమిమం ప్రియం తే
క్రతుర్మహానల్పధనప్రచారః। 
ప్రాప్తో మయా తాత స మత్ప్రసూతః
ప్రపత్స్యతే వేదవిధిప్రవృత్తః॥  13-106-43 (85707) 
శాపో హ్యయం భవతోఽనుగ్రహాయ
ప్రాప్తో మయా యత్ర దృష్టో యమో వై। 
దానవ్యుష్టిం తత్ర దృష్ట్వా మహాత్మ-
న్నిఃసందిగ్ధాందానధర్మాంశ్చరిష్యే॥  13-106-44 (85708) 
ఇదం చ మామబ్రవీద్ధర్మరాజః
పునః పునః సంప్రహృష్టో మహర్షే। 
దానేన యః ప్రయతోఽభూత్సదైవ
విశేషతో గోప్రదానం చ కుర్యాం॥  13-106-45 (85709) 
శుద్ధో హ్యర్థో నావమన్యస్వ ధర్మా-
న్పాత్రే దేయం దేశకాలోపపన్నే। 
తస్మాద్గావస్తే నిత్యమేవ ప్రదేయా
మాభూచ్చ తే సంశయః కశ్చిదత్ర॥  13-106-46 (85710) 
ఏతాః పురా హ్యదదన్నిత్యమేవ
సాంతాత్మానో దానపథే నివిష్టాః। 
తపాంస్యుగ్రాణ్యప్రతిశంకమానా-
స్తే వై దానం ప్రదదుశ్చైవ శక్త్యా॥  13-106-47 (85711) 
కాలే చ శక్త్యా మత్సరం వర్జయిత్వా
శుద్ధాత్మానః శ్రద్ధినః పుణ్యశీలాః। 
దత్త్వా గా వై లోకమముం ప్రపన్నా
దేదీప్యంతే పుణ్యశీలాస్తు నాకే॥  13-106-48 (85712) 
ఏతద్దానం న్యాయలబ్ధం ద్విజేభ్యః
పాత్రే దత్తం ప్రాపణీయం పరీక్ష్య। 
కాంయాష్టంయాం వర్తితవ్యం దశాహం
రసైర్గవాం శకృతా ప్రస్నవైర్వా॥  13-106-49 (85713) 
దేవవ్రతీ స్యాద్వృషభప్రదానై-
ర్వేదావాప్తిర్గోయుగస్య ప్రదానే। 
తీర్థావాప్తిర్గోప్రయుక్తప్రదానే
పాపోత్సర్గః కపిలాయాః ప్రదానే॥  13-106-50 (85714) 
గామప్యేకాం కపిలాం సంప్రదాయ
న్యాయోపేతాం కలుషాద్విప్రముచ్యేత్। 
గవాం రసాత్పరమం నాస్తి కించి-
ద్గవాం ప్రదానం సుమహద్వదంతి॥  13-106-51 (85715) 
గావో లోకాంస్తారయంతి క్షరంత్యో
గావశ్చాన్నం సంజనయంతి లోకే। 
యస్తం జానన్న గవాం హార్దమేతి
స వై గంతా నిరయం పాపచేతాః॥  13-106-52 (85716) 
యైస్తద్దత్తం గోసహస్రం శతం వా
దశార్ధం వా దశ వా సాధువత్సం। 
అప్యేకా వై సాధవే బ్రాహ్మణాయ
సాస్యాముష్మిన్పుణ్యతీర్థా నదీ వై॥  13-106-53 (85717) 
ప్రాప్త్యా పుష్ట్యా లోకసంరక్షణేన
గావస్తుల్యాః సూర్యపాదైః పృథివ్యాం। 
శబ్దశ్చైకః సంనతిశ్చోపభోగా-
స్తస్మాద్గోదః సూర్య ఇవావభాతి॥  13-106-54 (85718) 
గురుం శిష్యో వరయేద్గోప్రదానే
స వై గంతా నియతం స్వర్గమేవ। 
విధిజ్ఞానాం సుమహాంధర్మ ఏష
విధిం హ్యాద్యం విధయః సంవిశంతి॥  13-106-55 (85719) 
ఇదం దానం న్యాయలబ్ధం ద్విజేభ్యః
పాత్రే దత్త్వా ప్రాపయేథాః పరీక్ష్య। 
త్వయ్యాశంసంత్యమరా దానవాశ్చ
వయం చాపి ప్రసృతే పుణ్యశీలే॥  13-106-56 (85720) 
ఇత్యుక్తోఽహం ధర్మరాజం ద్విజర్షే
ధర్మాత్మానం శిరసాఽభిప్రణంయ। 
అనుజ్ఞాతస్తేన వైవస్వతేన
ప్రత్యాగమం భగవత్పాదమూలం॥ ॥  13-106-57 (85721) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షడధికశతతమోఽధ్యాయః॥ 106 ॥

Mahabharata - Anushaasana Parva - Chapter Footnotes

7-106-5 కలశశ్చాతిభోజనం ఇతి ఝ.పాఠ.। తత్ర అతిభోజనం భోజనసామగ్రికం శాకాది॥ 7-106-8 గతసత్వో మృతః॥ 7-106-11 సస్యం శుష్యమాణం॥ 7-106-15 యోజనేతి లుప్తతృతీయాంతం పదం। యోజనైః సహస్రశః సంమితామితి శేషః॥ 7-106-23 అనేకశతాని భౌమాని ఉపర్యుపరి భూమిసమూహా యేషు తాని ప్రాసాదమండలాని॥ 7-106-30 గవామంతరమన్యోన్యతారతంయం। అవఙ్॥ 7-106-31 కృచ్ఛ్రోత్సృష్టాః సంకటాత్ నిరోధాత్ ముక్తాః। పోషణార్థం దరిద్రాగారాదాగతాః। తాదృశీనాం పాలనం ప్రశస్తతరమిత్యర్థః॥ 7-106-33 త్ర్యహమంమాత్రాహారో భూమిశాయీ భూత్వా చతుర్థం దినమారభ్య త్ర్యహమేకైకాం గాం దత్త్వా గోరసైర్వృత్తిం కుర్యాత్। ఏవం వ్రతపూర్వకం గోత్రయం దదత ఉక్తం వక్ష్యమాణం చ ఫలం భవతీత్యర్థః॥ 7-106-36 వృద్ధే గ్లానే రోగిణి పథ్యాశనార్థం సంభ్రమే దుర్భిక్షే। మహార్థే యజ్ఞాద్యర్థే చ। ప్రసూత్యాం పుత్రజన్మని॥ 7-106-43 క్రతుః గోదానరూపః॥ 7-106-49 ప్రాపణీయం గోః ఆహారాది। కామే ఇచ్ఛాపూరణే సాధుః కాంయా యా అష్టమీ శుక్లకృష్ణాన్యతరా తస్యాం॥





అనుశాసనపర్వ - అధ్యాయ 107

॥ శ్రీః ॥

13.107. అధ్యాయః 107 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరంప్రతి భీష్మేణ గోదానఫలవిశేషవిషయకేంద్రప్రశ్నానువాదః ॥ 1 ॥

Mahabharata - Anushaasana Parva - Chapter Text

<a id="anuzAsana-13-107-1x"
name="anuzAsana-13-107-1x">యుధిష్ఠిర ఉవాచ।

ఉక్తం తే గోప్రదానం వై నాచికేతమృషిం ప్రతి।
మాహాత్ంయమపి చైవోక్తముద్దేశేన గవాం ప్రభో॥ 13-107-1 (85722) 
నృగేణ చ మహద్దుఃఖమనుభూతం మహాత్మనా।
ఏకాపరాధాదజ్ఞానాత్పితామహ మహామతే॥ 13-107-2 (85723) 
ద్వారవత్యాం యథా చాసౌ నివిశంత్యాం సముద్ధృతః।
మోక్షహేతురభూత్కృష్ణస్తదప్యవధృతం మయా॥ 13-107-3 (85724) 
కిం త్వస్తి మమ సందేహో గవాం లోకం ప్రతి ప్రభో।
తత్త్వతః శ్రోతుమిచ్ఛామి గోదా యత్ర వసంత్యుత॥ 13-107-4 (85725) 
భీష్మ ఉవాచ। 13-107-5x (7112) 
అత్రాప్యుదాహరంతీమమితిహాసం పురాతనం।
యథాఽపృచ్ఛత్పద్మయోనిమేతదేవ శతక్రతుః॥ 13-107-5 (85726) 
శక్ర ఉవాచ। 13-107-6x (7113) 
స్వర్లోకవాసినాం లక్ష్మీమభిభూయ స్వయాఽర్చిషా।
గోలోకవాసినః పశ్యే వదతాం సంశయోఽత్ర మే॥ 13-107-6 (85727) 
కీదృశా భగవఁల్లోకా గవాం తద్బూహి మేఽనఘ।
యానావసంతి దాతార ఏతదిచ్ఛామి వేదితుం॥ 13-107-7 (85728) 
కీదృశాః కింఫలాః కింస్విత్పరమస్తత్ర కో గుణః।
కథం చ పురుషాస్తత్ర గచ్ఛంతి విగతజ్వరాః॥ 13-107-8 (85729) 
కియత్కాలం ప్రదానస్య దాతా చ ఫలమశ్నుతే।
కథం బహువిధం దానం స్యాదల్పమపి వా కథం॥ 13-107-9 (85730) 
బహ్వీనాం కీదృశం దానమల్పానాం వాఽపి దీదృశం।
అదత్త్వా గోప్రదాః సంతి కేన వా తచ్చ శంస మే  13-107-10 (85731) 
కథం వా బహుదాతా స్యాదల్పదాత్రా సమః ప్రభో।
అల్పప్రదాతా బహుదః కథం స్విత్స్యాదిహేశ్వర॥ 13-107-11 (85732) 
కీదృశీ దక్షిణా చైవ గోప్రదానే విశిష్యతే।
ఏతత్తథ్యేన భగవన్మమ శంసితుమర్హసి॥ ॥ 13-107-12 (85733) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తాధికశతతమోఽధ్యాయః॥ 107 ॥

Mahabharata - Anushaasana Parva - Chapter Footnotes

7-107-2 ఏకాపరాధాదజ్ఞానాన్నృగస్తాం దుర్గతిం గతః। ఇతి ట. ధ. పాఠః॥





అనుశాసనపర్వ - అధ్యాయ 108

॥ శ్రీః ॥

13.108. అధ్యాయః 108 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఇంద్రంప్రతి బ్రహ్మణా గోదానఫలప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-108-1x"
name="anuzAsana-13-108-1x">పితామహ ఉవాచ।

యోఽయం ప్రశ్నస్త్వయా పృష్టో గోప్రదానాదికారితః।
నాన్యః ప్రష్టాస్తి లోకేస్మింస్త్వత్తోన్యో హి శతక్రతో?  13-108-1 (85734) 
సంతి నానావిధా లోకా యాంస్త్వం శక్ర న పశ్యసి।
పశ్యామి యానహం లోకానేకపత్న్యశ్చ యాః స్త్రియః॥ 13-108-2 (85735) 
కర్మభిశ్చాపి సుశుభైః సువ్రతా ఋషయస్తథా।
సశరీరా హి తాన్యాంతి బ్రాహ్మణాః శుభబుద్ధయః॥ 13-108-3 (85736) 
శరీరన్యాసమోక్షేణ మనసా నిర్మలేన చ।
స్వప్నభూతాంశ్చ తాఁల్లోకాన్పశ్యంతీహాపి సువ్రతాః॥ 13-108-4 (85737) 
తే తు లోకాః సహస్రాక్ష శృణు యాదృగ్గుణాన్వితాః।
న తత్ర క్రమతే కాలో న జరా న చ పావకః॥ 13-108-5 (85738) 
తథా నాస్త్యశుభం కించిన్న వ్యాధిస్తత్ర న క్లమః।
యద్యచ్చ గావో మనసా తస్మిన్వాంఛంతి వాసవ॥ 13-108-6 (85739) 
తత్సర్వం ప్రాపయంతి స్మ మమ ప్రత్యక్షదర్శనాత్।
కామగాః కామచారిణ్యః కామాత్కామాంశ్చ భుంజతే॥ 13-108-7 (85740) 
వాప్యః సరాంసి సరితో వివిధాని వనాని చ।
గృహాణి పర్వతాశ్చైవ యావద్ద్రవ్యం చ కించన॥ 13-108-8 (85741) 
మనోజ్ఞం సర్వభూతేభ్యస్తద్వనం తత్ర దృశ్యతే।
ఈదృశాన్విద్ది తాఁల్లోకాన్నాస్తి లోకస్తథావిధః॥ 13-108-9 (85742) 
తత్ర సర్వసహాః క్షాంతా వత్సలా గురువర్తినః।
అహంకారైర్విరహితా యాంతి శక్ర నరోత్తమాః॥ 13-108-10 (85743) 
యః సర్వమాంసాని న భక్షయీత
పుమాన్సదా భావితో ధర్మయుక్తః। 
మాతాపిత్రోరర్చితా సత్యయుక్తః
శుశ్రుషితా బ్రాహ్మణానామనింద్యః॥  13-108-11 (85744) 
అక్రోధనో గోషు తథా ద్విజేషు
ధర్మే రతో గురుశుశ్రూషకశ్చ। 
యావజ్జీవం సత్యవృత్తే రతశ్చ
దానే రతో యః క్షమీ చాపరాధే॥  13-108-12 (85745) 
మృదుర్దాంతో దేవపరాయణశ్చ
సర్వాతిథిశ్చాపి యథా దయావాన్। 
ఈదృగ్గుణో మానవస్తం ప్రయాతి
లోకం గవాం శాశ్వతం చావ్యయం చ॥  13-108-13 (85746) 
న పారదారీ పశ్యతి లోకమేతం
న వై గురుఘ్నో న మృషా సంప్రలాపీ। 
సదాపవాదీ బ్రాహ్మణేష్వాత్తవైరో
దోషైరన్యైర్యశ్చ యుక్తో దురాత్మా॥  13-108-14 (85747) 
న మిత్రధ్రుఙ్నైకృతికః కృతఘ్నః
శఠోఽనుజుర్ధర్మవిద్వేషకశ్చ। 
న బ్రహ్మహా మనసాఽపి ప్రపశ్యే-
ద్గవాం లోకం పుణ్యకృతాం నివాసం॥  13-108-15 (85748) 
ఏతత్తే సర్వమాఖ్యాతం నైపుణ్యేన సురేశ్వర।
గోప్రదానరతానాం తు ఫలం శృణు శతక్రతో॥ 13-108-16 (85749) 
దాయాద్యలబ్ధైరర్థైర్యో గాః క్రీత్వా సంప్రయచ్ఛతి।
ధర్మార్జితాంధైః క్రీతాన్స లోకానాప్నుతేఽక్షయాన్॥ 13-108-17 (85750) 
యో వై ద్యూతే ధనం జిత్వా గాః క్రీత్వా సంప్రయచ్ఛతి।
స దివ్యమయుతం శక్ర వర్షాణాం ఫలమశ్నుతే॥ 13-108-18 (85751) 
దాయాద్యాద్యాః స్మ వై గావో న్యాయపూర్వైరుపార్జితాః।
ప్రదద్యాత్తాః ప్రదాతౄణాం సంభవంత్యపి చ ధ్రువాః॥ 13-108-19 (85752) 
ప్రతిగృహ్య తు యో దద్యాద్గాః సంశుద్ధేని చేతసా।
తస్యాపీహాక్షయాఁల్లోకాంధ్రువాన్విద్ధి శచీపతే॥ 13-108-20 (85753) 
జన్మప్రభృతి సత్యం చ యో బ్రూయాన్నియతేంద్రియః।
గురుద్విజసహః క్షాంతస్తస్య గోభిః సమా గతిః॥ 13-108-21 (85754) 
న జాతు బ్రాహ్మణో వాచ్యో యదవాచ్యం శచీపతే।
మనసా గోషు న ద్రుహ్యేద్గోవృత్తిర్గోనుకంపకః॥ 13-108-22 (85755) 
సత్యే ధర్మే చ నిరతస్తస్య శక్ర ఫలం శృణు।
గోసహస్రేణ సమితా తస్య ధేనుర్భవత్యుత॥ 13-108-23 (85756) 
క్షత్రియస్య గుణైరతైరన్వితస్య ఫలం శృణు।
సప్తార్ధశతతుల్యా గౌర్భవతీతి వినిశ్చయః॥ 13-108-24 (85757) 
వైశ్యస్యైతే యది గుణాస్తస్య పంచశతం భవేత్।
శూద్రస్యాపి వినీతస్య చతుర్భాగఫలం స్మృతం॥ 13-108-25 (85758) 
ఏతచ్చైనం యోఽనుతిష్ఠేత యుక్తః
సత్యే రతో గురుశుశ్రూషయా చ। 
దక్షః క్షాంతో దేవతార్థీ ప్రశాంతః
శుచిర్బుద్ధో ధర్మశీలోఽనహంవాక్॥  13-108-26 (85759) 
మహత్ఫలం ప్రాప్యతే సద్ద్విజాయ
దత్త్వా దోగ్ధ్రీం విధినాఽనేన ధేనుం। 
నిత్యం దద్యాదేకభక్తః సదా చ
సత్యే స్థితో గురుశుశ్రుషితా చ॥  13-108-27 (85760) 
వేదాధ్యాయీ గోషు యో భక్తిమాంశ్చ
నిత్యం దత్త్వా యోఽభినందేత గాశ్చ। 
ఆజాతితో యశ్చ గవాం నమేత
ఇదం ఫలం శక్ర నిబోధ తస్య॥  13-108-28 (85761) 
యత్స్యాదిష్ట్వా రాజమూయే ఫలం తు
యత్స్యాదిష్ట్వా బహునా కాంచనేన। 
ఏతతుల్యం ఫలమప్యాహురగ్ర్యం
సర్వే సంంతస్త్వషయో యే చ సిద్ధాః॥  13-108-29 (85762) 
యోఽగ్రం భక్తం కించిదప్రాశ్య దద్యా-
ద్గోభ్యో నిత్యం గోవ్రతీ సత్యవాదీ। 
శాంతోఽలుబ్ధో గోసహస్రస్య పుణ్యం
సంవత్సరేణాప్నుయాత్సత్యశీలః॥  13-108-30 (85763) 
యదకేభక్తమశ్నీయాద్దద్యాదేకం గవాం చ యత్।
దశవర్షాణ్యనంతాని గోవ్రతీ గోనుకంపకః॥ 13-108-31 (85764) 
ఏకేనైవ చ భక్తేన యః క్రీత్వా గాం ప్రయచ్ఛతి।
యావంతి తస్యా రోమాణి సంభవంతి శతక్రతో॥ 13-108-32 (85765) 
తావచ్ఛతానాం స గవాం ఫలమాప్నోతి శాశ్వతం।
బ్రాహ్మణస్య ఫలం హీదం క్షత్రియస్య తు వై శృణు॥ 13-108-33 (85766) 
పంచవార్షికమేవం తు క్షత్రియస్య ఫలం స్మృతం।
తతోఽర్ధేన తు వైశ్యస్య శూద్రో వైశ్యార్ధతః స్మృతః॥ 13-108-34 (85767) 
యశ్చాత్మావేక్రయం కృత్వా గాః క్రీత్వా సంప్రయచ్ఛతి।
యావత్సందర్శయేద్గాం వై స తావత్ఫలమశ్నుతే॥ 13-108-35 (85768) 
రోంణి రోంణి మహాభాగ లోకాశ్చాస్యాక్షయాః స్మృతాః
సంగ్రామేష్వర్జయిత్వా తు యో వై గాః సంప్రయచ్ఛతి। 
ఆత్మవిక్రయతుల్యాస్తాః శాశ్వతా విద్ధి కౌశిక॥  13-108-36 (85769) 
అభావే యో గవాం దద్యాత్తిలధేనుం యతవ్రతః।
దుర్గాత్స తారితో ధేన్వా క్షీరనద్యాం ప్రమోదత్తే॥ 13-108-37 (85770) 
న త్వేవాసాం దానమాత్రం ప్రశస్తం
పాత్రం కాలో గోవిశేషో విధిశ్చ। 
కాలజ్ఞానం విప్రగవాంతరం హి
దుఃఖం జ్ఞాతుం పావకాదిత్యభూతం॥  13-108-38 (85771) 
స్వాధ్యాయాఢ్యం శుద్ధయోనిం ప్రశాంతం
వైతానస్థం పాపభీరుం బహుజ్ఞం। 
గోషు క్షాంతం నాతితీక్ష్ణం శరణ్యం
వృత్తిగ్లానం తాదృశం పాత్రమాహుః।  13-108-39 (85772) 
వృత్తిగ్లానే సీదతి చాతిమాత్రం
తుష్ట్యర్థం వా హోంయహేతోః ప్రసూతేః। 
గుర్వర్థం వా బాలసంవృద్ధయే వా
ధేనుం దద్యాద్దేశకాలే విశిష్టే॥  13-108-40 (85773) 
అంతర్జ్ఞాతాః సక్రయజ్ఞానలబ్ధాః
ప్రాణైః క్రీతాస్తేజసా యౌతకాశ్చ। 
కృచ్ఛ్రోత్సృష్టాః పోషణాభ్యాగతాశ్చ
ద్వారైరేతైర్గోవిశేషాః ప్రశస్తాః॥  13-108-41 (85774) 
బలాన్వితాః శీలవయోపపన్నాః
సర్వాః ప్రశంసంతి సుగంధవత్యః 
యథా హి గంగా సరితాం వరిష్ఠా
తథాఽర్జునీనాం కపిలా వరిష్ఠా॥  13-108-42 (85775) 
తిస్రో రాత్రీస్త్వద్భిరుపోష్య భూమౌ
తృప్తా గావస్తర్పితేభ్యః ప్రదేయాః। 
వత్సైః పుష్టైః క్షీరపైః సుప్రచారా-
స్త్ర్యహం దత్త్వా గోరసైర్వర్తితవ్యం॥  13-108-43 (85776) 
దత్త్వా ధేనుం సువ్రతాం సాధుదోహాం
కల్యాణవత్సామపలాయినీం చ। 
యావంతి రోమాణి భవంతి తస్యా-
స్తావంతి వర్షామి భవంత్యముత్ర॥  13-108-44 (85777) 
తథాఽనడ్వాహం బ్రాహ్మణాయ ప్రదాయ
ధుర్యం యువానం బలినం వినీతం। 
హలస్య వోఢారమనంతవీర్యం
ప్రాప్నోతి లోకాందశధేనుదస్య॥  13-108-45 (85778) 
కాంతారాద్బ్రాహ్ంణాన్గాశ్చ యః పరిత్రాతి కౌశిక।
క్షేమేణ స విముచ్యేత తస్య పుణ్యఫలం శృణు॥ 13-108-46 (85779) 
అశ్వమేధక్రతోస్తుల్యం ఫలం భవతి శాశ్వతం।
మృత్యుకాలే సహస్రాక్ష యాం వృత్తిమనుకాంక్షతే॥ 13-108-47 (85780) 
లోకాన్బహువిధాందివ్యాన్యచ్చాస్య హృది వర్తతే।
తత్సర్వం సమవాప్నోతి కర్మణైతేన మానవః॥ 13-108-48 (85781) 
గోభిశ్చ సమనుజ్ఞాతః సర్వత్ర చ మహీయతే।
యస్త్వేతేనైవ కల్పేన గాం వనేష్వనుగచ్ఛతి॥ 13-108-49 (85782) 
తృణగోమయపర్ణాశీ నిస్పృహో నియతః శుచిః।
అకామం తేన వస్తవ్యం ముదితేన శతక్రతో॥ 13-108-50 (85783) 
మమ లోకే వసతి స లోకే వా యత్ర చేచ్ఛతి॥ ॥  13-108-51 (85784) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టాధికశతతమోఽధ్యాయః॥ 108 ॥

Mahabharata - Anushaasana Parva - Chapter Footnotes

7-108-4 శరీరస్య న్యాసః సమాధికాలే। మోక్షః మరణే॥ 7-108-15 నైకృతికో వంచకః। శఠః సమర్థోఽపి దారిద్ర్యభాషీ॥ 7-108-21 గురూణాం ద్విజానాం వాపరాధం సహతే ఇతి గురుద్విజసహః॥ 7-108-22 గోవృత్తిరసంగ్రహపరః॥ 7-108-24 సప్తార్ధశతం పంచాశదధికసప్తశతం॥ 7-108-31 దశవర్షాణిచ ఫలం వాజపేయస్య విందతీతి ధ.పాఠః॥ 7-108-32 యావంతి తస్య ప్రోక్తాని దివసాని శతక్రతో ఇతి ధ.పాఠః॥ 7-108-35 సందర్శయేత్పశ్యేత్। యావద్బ్రహ్మాండే గోజాతీయమస్తి తావతత్ర వసేదిత్యర్థః॥ 7-108-37 అలాభే యో గవామితి ధ. పాఠః॥ 7-108-41 అంతర్జాతాః సుక్రయజ్ఞానలబ్ధాః ప్రాణక్రీతాః సోదకాః సోద్వహాశ్చేతి ధ.పాఠః॥ 7-108-42 అర్జునీనాం గవాం॥ 7-108-45 కులస్య కర్తారమనంతవీర్యమితి ధ.పాఠః॥





అనుశాసనపర్వ - అధ్యాయ 109

॥ శ్రీః ॥

13.109. అధ్యాయః 109 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రహ్మణా ఇంద్రాయోక్తగోవిక్రయాపహారఫలానువాదః॥ 1 ॥ తథా సువర్ణస్య గోదానే దక్షిణాత్వప్రశంసనానువాదః॥ 2 ॥

Mahabharata - Anushaasana Parva - Chapter Text

<a id="anuzAsana-13-109-1x"
name="anuzAsana-13-109-1x">ఇంద్ర ఉవాచ।

జాన్యో గామపహరేద్విక్రీయాచ్చార్థకారణాత్।
ఏతద్విజ్ఞాతుమిచ్ఛామి కాను తస్య గతిర్భవేత్॥ 13-109-1 (85785) 
పితామహ ఉవాచ। 13-109-2x (7114) 
భక్తార్థం విక్రయార్థం వా యేఽపహారం హి కుర్వతే।
దానార్థం బ్రాహ్మణార్థాయ తత్రేదం శ్రూయతాం ఫలం॥ 13-109-2 (85786) 
విక్రయార్థం హి యో హింస్యాద్భక్షయేద్వా నిరంకుశః।
ఘాతయానం హి పురుషం యేఽనుమన్యేయురర్థినః॥ 13-109-3 (85787) 
ఘాతకః ఖాదకో వాఽపి తథా యశ్చానుమన్యతే।
యావంతి తస్యా రోమాణి తావద్వర్షాణి మజ్జతి॥ 13-109-4 (85788) 
యే దోషా యాదృశాశ్చైవ ద్విజయజ్ఞోపఘాతకే।
విక్రయే చాపహారే చ తే దోషా వై స్మృతా గవాం॥ 13-109-5 (85789) 
అపహృత్య తు యో గాం వై బ్రాహ్మణాయ ప్రయచ్ఛతి।
యావద్దానే తు యో గాం వై బ్రాహ్మణాయ ప్రయచ్ఛతి।  13-109-6 (85790) 
సువర్ణం దక్షిణామాహుర్గోప్రదానే మహాద్యుతే।
సువర్ణం పరమిత్యుక్తం దక్షిణార్థమసంశయం॥ 13-109-7 (85791) 
గోప్రదానాత్తారయతే సప్త పూర్వాంస్తథాఽపరాన్।
సువర్ణం దక్షిణాం కృత్వా తావద్ద్విగుణముచ్యతే॥ 13-109-8 (85792) 
సువర్ణం పరమం దానం సువర్ణం దక్షిణా పరా।
సువర్ణం పావనం శక్ర పావనానాం పరం స్మృతం॥ 13-109-9 (85793) 
కులానాం పావనం ప్రాహుర్జాతరూపం శతక్రతో।
ఏషా మే దక్షిణా ప్రోక్తా సమాసేన మహాద్యుతే॥ 13-109-10 (85794) 
భీష్మ ఉవాచ। 13-109-11x (7115) 
ఏతత్పితామహేనోక్తమింద్రాయ భరతర్షభ।
ఇంద్రో దశరథాయాహ రామాయాహ పితా తథా॥ 13-109-11 (85795) 
రాఘవోపి ప్రియభ్రాత్రే లక్ష్మణాయ యశస్వినే।
ఋషిభ్యో లక్ష్మణేనోక్తమరణ్యే వసతా ప్రభో॥ 13-109-12 (85796) 
పారంపర్యాగతం చేదమృషయః సంశితవ్రతాః।
దుర్ధరం దారయామాసూ రాజానశ్చైవ ధార్మికాః॥ 13-109-13 (85797) 
ఉపాధ్యాయేన గదితం మమ చేదం యుధిష్ఠిర॥  13-109-14 (85798) 
య ఇదం బ్రాహ్మణో నిత్యం వదేద్బ్రాహ్మణసంసది।
యజ్ఞేషు గోప్రదానేషు ద్వయోరపి సమాగమే॥ 13-109-15 (85799) 
తస్య లోకాః కిలాక్షయ్యా దైవతైః సహ నిత్యదా।
ఇతి బ్రహ్మా స భగవానువాచ పరమేశ్వరః॥ ॥ 13-109-16 (85800) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి నవాధికశతతమోఽధ్యాయః॥ 109 ॥

Mahabharata - Anushaasana Parva - Chapter Footnotes

7-109-3 విక్రయార్థం యో నియుంక్తే ఇతి శేషః॥ 7-109-10 సువర్ణం ప్రాహురిత్యజ్ఞాజాతరూపమితి ధ.పాఠః॥





అనుశాసనపర్వ - అధ్యాయ 110

॥ శ్రీః ॥

13.110. అధ్యాయః 110 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి సత్యదమాదిప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-110-1x"
name="anuzAsana-13-110-1x">యుధిష్ఠిర ఉవాచ।

విస్రంభితోఽహం భవతా ధర్మాన్ప్రవదతా విభో।
ప్రవక్ష్యామి తు సందేహం తన్మే బ్రూహి పితామహ॥ 13-110-1 (85801) 
వ్రతానాం కిం ఫలం ప్రోక్తం కీదృశం వా మహాద్యుతే।
నియమానాం ఫలం కిం చ స్వధీతస్య చ కిం ఫలం॥ 13-110-2 (85802) 
దమస్యేహ ఫలం కిం చ వేదానాం ధారణే చ కిం।
అధ్యాపనే ఫలం కిం చ సర్వమిచ్ఛామి వేదితుం॥ 13-110-3 (85803) 
అప్రతిగ్రాహకే కిం చ ఫలం లోకే పితామహ।
తస్య కించ ఫలం దృష్టం శ్రుతం యస్తు ప్రయచ్ఛతి॥ 13-110-4 (85804) 
స్వకర్మనిరతానాం చ శూరాణాం చాపి కిం ఫలం।
సత్యే చ కిం ఫలం ప్రోక్తం బ్రహ్మచర్యే చ కిం ఫలం।  13-110-5 (85805) 
పితృశుశ్రూషణే కించ మాతృశుశ్రూషణే తథా।
ఆచార్యగురుశుశ్రూషా స్వనుక్రోశానుకంపనే॥ 13-110-6 (85806) 
ఏతత్సర్వమశేషేణ పితామహ యథాతథం।
వేతుమిచ్ఛామి ధర్మజ్ఞ పరం కౌతూహలం హి మే॥ 13-110-7 (85807) 
భీష్మ ఉవాచ। 13-110-8x (7116) 
యో వ్రతం వై యథోద్దిష్టం తథా సంప్రతిపద్యతే।
అఖండం సంయగారభ్య తస్య లోకాః సనాతనాః॥ 13-110-8 (85808) 
నియమానాం ఫలం రాజన్ప్రత్యక్షమిహ దృశ్యతే।
నియమానాం క్రతూనాం చ త్వయాఽవాప్తమిదం ఫలం॥ 13-110-9 (85809) 
స్వధీతస్యాపి చ ఫలం దృశ్యతేఽముత్ర చేహ చ।
ఇహ లోకేఽర్థవాన్నిత్యం బ్రహ్మలోకే చ మోదతే॥ 13-110-10 (85810) 
దమస్య తు ఫలం రాజఞ్శృణు త్వం విస్తరేణ మే।
దాంతాః సర్వత్ర సుఖినో దాంతాః సర్వత్ర నిర్వృతాః। 
యత్రేచ్ఛాగామినో దాంతాః సర్వశత్రునిషూదనాః॥  13-110-11 (85811) 
ప్రార్థయంతి చ యద్దాంతా లభంతే తన్న సంశయః।
యుజ్యంతే సర్వకామైర్హి దాంతాః సర్వత్ర పాండవ॥ 13-110-12 (85812) 
స్వర్గే యథా ప్రమోదంతే తపసా విక్రమేణ చ।
దానైర్యజ్ఞైశ్చ వివిధైస్తథా దాంతాః క్షమాన్వితాః॥ 13-110-13 (85813) 
దానాద్దమో విశిష్టో హి దదత్కించిద్ద్విజాతయే।
దాతా కుప్యతి నో దాంతస్తస్మాద్దానాత్పరందమః॥
యస్తు దద్యాదకుప్యన్హి తస్య లోకాః సనాతనాః।
క్రోధో హంతి హి యద్దానం తస్మాద్దానాద్వరో దమః॥  13-110-14 (85814) 
అదృశ్యాని మహారాజ స్థానాన్యయుతశో దివి।
ఋషీణాం సర్వలోకషు యాని తే యాంతి దేవతాః॥ 13-110-16 (85815) 
దమేన యాని నృపతే గచ్ఛంతి పరమర్షయః।
కామయానా మహత్స్థానం తస్మాద్దానాత్పరం దమః॥ 13-110-17 (85816) 
`విద్యాదానాద్వరం నాస్తి వేదవిద్యా మహాఫలాః।'
అధ్యాపకః పరిక్లేశాదక్షయం ఫలమశ్నుతే॥  13-110-18 (85817) 
విధివత్పావకం హుత్వా బ్రహ్మలోకే నరాధిప।
అధీత్యాపి హి యో వేదాన్న్యాయవిద్భ్యః ప్రయచ్ఛతి। 
గురుకర్మప్రశంసీ తు సోపి స్వర్గే మహీయతే॥  13-110-19 (85818) 
క్షత్రియోఽధ్యయనే యుక్తో యజనే దానకర్మణి।
యుద్ధే యశ్చ పరిత్రాతా సోపి స్వర్గే మహీయతే॥ 13-110-20 (85819) 
వైశ్యః స్వకర్మనిరతః ప్రదానాల్లభతే మహత్।
శూద్రః స్వకర్మనిరతః స్వర్గం శుశ్రూషయాఽఽర్చ్ఛతి॥ 13-110-21 (85820) 
శూరా బహువిధాః ప్రోక్తాస్తేషామర్థాస్తు మే శృణు।
శూరాన్వయానాం నిర్దిష్టం ఫలం శూరస్య చైవ హి॥ 13-110-22 (85821) 
యజ్ఞశూరా దమే శూరాః సత్యశూరాస్తథా పరే।
యుద్ధశూరాస్తథైవోక్తా దానశూరాశ్చ మానవాః॥ 13-110-23 (85822) 
`బుద్ధిశూరాస్తథైవాన్యే క్షమాశూరాస్తథా పరే।'
సాంఖ్యశూరాశ్చ బహవో యోగశూరాస్తథా పరే। 
అరణ్యే గృహవాసే చ త్యాగే శూరాస్తథా పరే॥  13-110-24 (85823) 
ఆర్జవే చ తథా శూరాః శమే వర్తంతి మానవాః।
తైస్తైశ్చ నియమైః శూరా బహవః సంతి చాపరే। 
వేదాధ్యయనశూరాశ్చ శూరాశ్చాధ్యాపనే రతాః॥  13-110-25 (85824) 
గురుశుశ్రూషయా శూరాః పితృశుశ్రూషయా పరే।
మాతృశుశ్రూషయా శూరా భైక్ష్యశూరాస్తథా పరే॥ 13-110-26 (85825) 
అరణ్యే గృహవాసే చ శూరాశ్చాతిథిపూజనే।
సర్వే యాంతి పరాఁల్లోకాన్స్వకర్మఫలనిర్జితాన్॥ 13-110-27 (85826) 
ధారణం సర్వవేదానాం సర్వతీర్థావగాహనం।
సత్యం చ బ్రువతో నిత్యం సమం వా స్యాన్నవా సమం॥ 13-110-28 (85827) 
అశ్వమేధసహస్రం చ సత్యం చ తులయా ధృతం।
అశ్వమేధసహస్రాద్ధి సత్యమేవ విశిష్యతే॥ 13-110-29 (85828) 
సత్యేన సూర్యస్తపతి సత్యేనాగ్నిః ప్రదీప్యతే।
సత్యేన మరుతో వాంతి సర్వం సత్యే ప్రతిష్ఠితం॥ 13-110-30 (85829) 
సత్యేన దేవాః ప్రీయంతే పితరో బ్రాహ్మణాస్తథా।
సత్యమాహుః పరో ధర్మస్తస్మాత్సత్యం న లోపయేత్॥ 13-110-31 (85830) 
మునయః సత్యనిరతా మునయః సత్యవిక్రమాః।
మునయః సత్యశపథాస్తస్మాత్సత్యం విశిష్యతే॥ 13-110-32 (85831) 
సత్యవంతః సత్యలోకే మోదంతే భరతర్షభ।
దమః సత్యఫలావాప్తిరుక్తా సర్వాత్మనా మయా॥ 13-110-33 (85832) 
అసంశయం వినీతాత్మా స వై స్వర్గే మహీయతే।
బ్రహ్మచర్యస్య చ గుణం శృణు త్వం వసుధాధిప॥ 13-110-34 (85833) 
ఆజన్మమరణాద్యస్తు బ్రహ్మచారీ భవేదిహ।
న తస్య కించిదప్రాప్యమితి విద్ధి నరాధిప॥ 13-110-35 (85834) 
బహ్వ్యః కోట్యస్త్వషీణాం తు బ్రహ్మలోకే వసంత్యుత
సత్యే రతానాం సతతం దాంతానామూర్ధ్వరేతసాం॥  13-110-36 (85835) 
బ్రహ్మచర్యం దహేద్రాజన్సర్వపాపాన్యుపాసితం।
బ్రాహ్మణేన విశేషేణ బ్రాహ్మమో హ్యగ్నిరుచ్యతే॥ 13-110-37 (85836) 
ప్రత్యక్షం హి తథా హ్యేతద్బ్రాహ్మణేషు తపస్విషు।
బిభేతి హి యథా శక్రో బ్రహ్మచారిప్రధర్షితః॥ 13-110-38 (85837) 
తద్బ్రహ్మచర్యస్య ఫలమృషీణామిహ దృశ్యతే।
మాతాపిత్రోః పూజనే యో ధర్మస్తమపి మే శృణు॥ 13-110-39 (85838) 
శుశ్రూషతే యః పితరం న చాసూయేత్కదాచన।
మాతరం భ్రాతరం వాఽపి గురుమాచార్యమేవ చ॥ 13-110-40 (85839) 
తస్య రాజన్ఫలం విద్ధి స్వర్లోకే స్థానమర్చితం।
న చ పశ్యేత నరకం గురుశుశ్రూషయాఽఽత్మవాన్॥ ॥ 13-110-41 (85840) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి దశాధికశతతమోఽధ్యాయః॥ 110 ॥

Mahabharata - Anushaasana Parva - Chapter Footnotes

7-110-6 అనుక్రోశః పరదుఃఖేన దుఃఖితత్వం। అనుకంపా తత్ప్రతీకారకరణం॥ 7-110-9 ఫలమైశ్వర్యమేవ ప్రత్యక్షం॥





అనుశాసనపర్వ - అధ్యాయ 111

॥ శ్రీః ॥

13.111. అధ్యాయః 111 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గోదానవిధిఫలాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-111-1x"
name="anuzAsana-13-111-1x">యుధిష్ఠిర ఉవాచ।

విధిం గవాం పరం శ్రోతుమిచ్ఛామి నృప తత్త్వతః।
యేన తాఞ్శాశ్వతాఁల్లోకానర్థినాం ప్రాప్నుయాదిహ॥ 13-111-1 (85841) 
భీష్మ ఉవాచ। 13-111-2x (7117) 
న గోదానాత్పరం కించిద్విద్యతే వసుధాధిప।
గౌర్హి న్యాయాగతా దత్తా సద్యస్తారయతే కులం॥ 13-111-2 (85842) 
సతామర్థే సంయగుత్పాదితో యః
స వై క్లృప్తః సంయగాభ్యః ప్రజాభ్యః। 
తస్మాత్పూర్వం హ్యాదికాలప్రవృత్తం
గోదానార్థం శృణు రాజన్విధిం మే॥  13-111-3 (85843) 
పురా గోష్ఠే నిలీనాసు గోషు సందిగ్ధదర్శినా।
మాంధాత్రా ప్రకృతం ప్రశ్నం బృహస్పతిరభాషత॥ 13-111-4 (85844) 
ద్విజానామంత్ర్య సత్కృత్య ప్రోక్తం కాలముపోష్య చ।
గోదానార్థే ప్రయుంజీత రోహిణీం నియతవ్రతః॥ 13-111-5 (85845) 
ఆహ్వానం చ ప్రయుంజీత సమంగే బహులేతి చ।
ప్రవిశ్య చ గవాం మధ్యమిమాం శ్రుతిముదాహరేత్॥ 13-111-6 (85846) 
గౌర్మే మాతా వృషభః పితా మే
దివం గర్భం జగతీ మే ప్రతిష్ఠా। 
ప్రపద్యైవం శర్వరీముష్య గోషు
పునర్వాణీముత్సృజేద్గోప్రదానే॥  13-111-7 (85847) 
స తామేకాం నిశాం గోభిః సమసఖ్యః సమవ్రతః।
ఐకాత్ంయగమనాత్సద్యః కలుషాద్విప్రముచ్యతే॥ 13-111-8 (85848) 
ఉత్సృష్టవృషవత్సా హి ప్రదేయా సూర్యదర్శనే।
త్రిదివం ప్రతిపత్తవ్యమర్థవాదాశిషస్తవ॥ 13-111-9 (85849) 
ఊర్జస్విన్య ఊర్జమేధాశ్చ యజ్ఞే
గర్భోఽమృతస్య జగతశ్చ ప్రతిష్ఠా। 
క్షితే రోహః ప్రవహః శశ్వదేవ।
ప్రాజాపత్యాః సర్వమిత్యర్థవాదాః॥  13-111-10 (85850) 
గావో మమైనః ప్రణుదంతు సౌర్యా-
స్తథా సౌంయాః స్వర్గయానాయ సంతు। 
ఆత్మానం మే మాతృవచ్చాశ్రయంతు
తథాఽనుక్తాః సంతు సర్వాశిషో మే॥  13-111-11 (85851) 
శోషోత్సర్గే కర్మభిర్దేహమోక్షే
సరస్వత్యః శ్రేయసే సంప్రవృత్తాః। 
యూయం నిత్యం సర్వపుణ్యోపవాహ్యాం
దిశధ్వం మే గతిమిష్టాం ప్రసన్నాః॥  13-111-12 (85852) 
యా వై యూయం సోఽహమద్యైవ భావో
యుష్మాందత్త్వా చాహమాత్మప్రదాతా। 
మనశ్చ్యుతా మన ఏవోపపన్నాః
సంధుక్షధ్వం సౌంయరూపాగ్ర్యదేహాః॥  13-111-13 (85853) 
దానస్యాగ్రే పూర్వమేతద్వదేత
గవాం దాతా విధివత్పర్వదృష్టం। 
ప్రతిబ్రూయాచ్ఛేషమర్ధంద్విజాతిః
ప్రతిగృహ్ణన్వై గోప్రదానే విధిజ్ఞః॥  13-111-14 (85854) 
గాం దదానీతి వక్తవ్యమర్ఘ్యముత్సృజ్య సువ్రతః।
ఊఢవ్యా భరితవ్యా చ వైష్ణవీతి చ చోదయేత్॥ 13-111-15 (85855) 
నామ సంకీర్తయేత్తస్యా యథాసంఖ్యోత్తరం స వై।
ఫలం షట్త్రింశదష్టౌ చ సహస్రాణి చ వింశతిః॥ 13-111-16 (85856) 
ఏవమేతాన్గుణాన్విద్యాద్గవాదీనాం యథాక్రమం।
గోప్రదాతా సమాప్నోతి సమస్తానష్టమే క్రమే॥ 13-111-17 (85857) 
గోదః శీలీ నిర్భయశ్చార్ఘదాతా
న స్యాద్దుఃఖీ వసుదాతా చ కామం। 
ఉపస్యోఢా భారతే యశ్చ విద్వా-
న్విఖ్యాతాస్తే వైష్ణవాశ్చంద్రలోకాః॥  13-111-18 (85858) 
గా వై దత్త్వా గోవ్రతీ స్యాత్త్రిరాత్రం
నిశాం చైకాం సంవసేతేహ తాభిః। 
కాంయాష్టభ్యాం వర్తితవ్యం త్రిరాత్రం
రసైర్వా గోః శకృతా ప్రశ్నవైర్వా॥  13-111-19 (85859) 
దేవవ్రతీ స్యాద్వృషభప్రదానే
వేదావాప్తిర్గోయుగస్య ప్రదానే। 
తథా గవాం విధిమాసాద్య యజ్వా
లోకానగ్ర్యాన్విందతే గోవిధిజ్ఞః॥  13-111-20 (85860) 
కామాన్సర్వాన్పార్థివానేకసంస్థా-
న్యో వై దద్యాత్కామదుఘాం చ ధేనుం। 
సంయక్తాః స్యుర్హవ్యకవ్యౌఘవత్య
స్తాసాముక్ష్ణాం జ్యాయసాం సంప్రదానం॥  13-111-21 (85861) 
న చాశిష్యాయావ్రతాయోపకుర్యా-
న్నాశ్రద్దధానాయ న వక్రబుద్ధయే। 
గుహ్యో హ్యయం సర్వలోకస్య ధర్మో
నేమం ధర్మం యత్ర తత్ర ప్రజల్పేత్॥  13-111-22 (85862) 
సంతి లోకే శ్రద్దధానా మనుష్యాః
సంతి క్షుద్రా రాక్షసమానుషేషు। 
ఏషామేతద్దీయమానం హ్యనిష్టం
యే నాస్తిక్యం చాశ్రయంతేఽల్పపుణ్యాః॥  13-111-23 (85863) 
బార్హస్పత్యం వాక్యమేతన్నిశంయ
యే రాజానో గోప్రదానాని దత్త్వా। 
లోకాన్ప్రాప్తాః పుణ్యశీలాః ప్రవృత్తా-
స్తాన్మే రాజన్కీర్త్యమానాన్నిబోధ॥  13-111-24 (85864) 
ఉశీనరో విశ్వగశ్వో నృగశ్చ
భగీరథో విశ్రుతో యౌవనాశ్వః। 
మాంధాతా వై ముచుకుందశ్చ రాజా
భూరిద్యుంనో నైషధః సోమకశ్చ॥  13-111-25 (85865) 
పురూరవా భరతశ్చక్రవర్తీ
యస్యాన్వవాయే భరతాః సర్వ ఏవ। 
తథా వీరో దాశరథిశ్చ రామో
యే చాప్యన్యే విశ్రుతాః కీర్తిమంతః॥  13-111-26 (85866) 
తథా రాజా పృథుకర్మా దిలీపో
దివం ప్రాప్తో గోప్రదానైర్విధిజ్ఞః। 
యజ్ఞైర్దానైస్తపసా రాజధర్మై-
ర్మాంధాతాఽభూద్గోప్రదానైశ్చ యుక్తః॥  13-111-27 (85867) 
తస్మాత్పార్థ త్వమపీమాం మయోక్తాం
బార్హస్పతీం భారతీం ధారయస్వ। 
ద్విజాగ్ర్యేభ్యః సంప్రయచ్ఛస్వ ప్రీతో
గాః పుణ్యా వై ప్రాప్య రాజ్యం కురూణాం॥  13-111-28 (85868) 
వైశంపాయన ఉవాచ। 13-111-29x (7118) 
తథా సర్వం కృతవాంధర్మరాజో
భీష్మేణోక్తో విధివద్గోప్రదానే 
స మాంధాతుర్వేద దేవోపదిష్టం
సంయగ్ధర్మం ధారయామాస రాజా॥  13-111-29 (85869) 
ఇతి నృప సతతం గవాం ప్రదానే
యవశకలాన్సహ గోమయైః పిబానః। 
క్షితితలశయనః శిఖీ యతాత్మా
వృష ఇవ రాజవృషస్తదా బభూవ॥  13-111-30 (85870) 
నరపతిరభవత్సదైవ తాభ్యః
ప్రయతమనాస్త్వభిసంస్తువంశ్చ గా వై। 
నృపతిధురి చ గామయుక్త భూప-
స్తురగవరైరగమచ్చ యత్ర తత్ర॥ ॥  13-111-31 (85871) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకాదశాధికశతతమోఽధ్యాయః॥ 111 ॥।

Mahabharata - Anushaasana Parva - Chapter Footnotes

7-111-3 యో విధిరుత్పాదితః। సంయగిజ్యాః ప్రజాభ్య ఇతి థ.ధ.పాఠః॥ 7-111-5 ద్విజాతిమతిసత్కృత్య శ్వః కాలమభివేద్య చేతి ఝ. పాఠః। రోహిణీం లోహితవర్ణాం॥ 7-111-8 సమసంఖ్యో గా అనివారయన్। సమవ్రతః భూతలశాయిత్వదంశాద్యనివారకత్వాదిగుణయుక్తః॥ 7-111-9 ఉత్సృష్టః వృషవత్సో యయా సార్ధం సా ఉత్సృష్టవృషవత్సా। త్వయా ప్రదేయా త్రిదివం చ ప్రతిపత్తవ్యం గంతవ్యం। అర్థవాదమంత్రోక్తా ఆశిషశ్చ తవ భవిష్యంతీతి యోజ్యం॥ 7-111-10 ఆశిషమేవాహ ఊర్జస్విన్య ఇతి। బలవత్య ఉత్సాహవత్యో వా ఊర్జస్విన్యః। ఊర్జమేధా ఉపగతప్రజ్ఞాః। యజ్ఞే అమృ-తస్య తత్సాధనస్య హవిషో గర్భ ఇవ గర్భః క్షేత్రభూతాః। క్షితేః ఐశ్వర్యస్య రోహః। శశ్వత్ శాశ్వతః క్షితేః ప్రహవః ప్రవాహరూపాశ్చ। ప్రాజాపత్యః సర్వవద్యాప్రవాద ఇతి థ.ధ.పాఠః॥ 7-111-11 అనుక్తాః మంత్రద్వయేన ఉక్తా ఆశిషో మే సంతు। ఆంనాతాయామనధీతాః శ్రయంతు ఇతి థ.పాఠః॥ 7-111-12 శోషోత్సర్గే క్షయరోగోపతాపాపనయే క్షయరోగాదినివృత్తౌ దేహమోక్షే చ కర్మభిః పంచగవ్యాదిభిః సేవితాః సత్యః సరస్వత్యో నద్య ఇవ శ్రేయసే సంప్రవృత్తాః॥ 7-111-13 మనశ్చ్యుతాః దాతుర్మమత్వాభిమానాచ్చ్యుతాః। మనఏవ ఉపపన్నాః మదీయమమతాస్పదీభూతాః। సంధుధ్వం దాతారం మాం చ ఇష్టైర్భోగైః ప్రకాశయధ్వం॥ 7-111-18 గవాదీనాం గోప్రతినిధీనాం ఏవ తత్ఫలం। ప్రత్యక్షగోదానే గోప్రతిగ్రహీతుర్గృహం గచ్ఛంత్యా అష్టమే పదే భవంతి కిము తద్గృహగమనాదిష్వితి భావః। గుణాన్వృద్ధాన్భావనీయం యథాక్రమమితి థ.ధ. పాఠః। శీలీ శీలవాన్ అర్ఘదాతా నిర్భయ ఇతి సంబంధః। ఉషస్యం ప్రాతః స్నానాదికర్మ ఊఢం ప్రాప్తం యైః। భారతే విద్వాన్ భారతవేత్తా। వైష్ణవాః విష్ణుభక్తాః। చంద్రవత్ లోక ఆలోకో యేషాం ఏవ విఖ్యాతాః కథితాః॥ 7-111-21 ఏకసంస్థాన్ ఏకీకృతాన్। తాసాం తాభ్యోఽధికమితి శేషః। ఉక్ష్ణాం వృషభాణాం॥ 7-111-22 ఉపకుర్యాత్ ఏతత్కథనేన॥





అనుశాసనపర్వ - అధ్యాయ 112

॥ శ్రీః ॥

13.112. అధ్యాయః 112 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గోసామాన్యోత్పత్తిప్రకారకథనపూర్వకం కపిలోత్పత్తిప్రకారకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-112-1x"
name="anuzAsana-13-112-1x">వైశంపాయన ఉవాచ।

తతో యుధిష్ఠిరే రాజా భూయః శాంతనవం నృపం।
గోదానవిస్తరం ధీమాన్పప్రచ్ఛ వినయాన్వితః॥ 13-112-1 (85872) 
గోప్రదానగుణాన్సంయక్ పునర్మే బ్రూహి భారత।
న హి తృప్యాంయహం వీర శృణ్వానోఽమృతమీదృశం॥ 13-112-2 (85873) 
ఇత్యుక్తో ధర్మరాజేన తదా శాంతనవో నృపః।
సంయగాహ గుణాంస్తస్మై గోప్రదానస్య కేవలాన్॥ 13-112-3 (85874) 
భీష్మ ఉవాచ। 13-112-4x (7119) 
వత్సలాం గుణసంప్రన్నా తరుణీం వస్త్రసంయుతాం।
దత్త్వేదృశీం గాం విప్రాయ సర్వపాపైః ప్రముచ్యతే॥ 13-112-4 (85875) 
అసుర్యా నామ తే లోకా గాం దత్త్వా తాన్న గచ్ఛతి।  13-112-5 (85876) 
పీతోదకాం జగ్ధతృణాం నష్టక్షీరాం నిరింద్రియాం।
జరారోగోపసంపన్నాం జీర్ణాం వాపీమివాజలాం। 
దత్త్వా తమః ప్రవిశతి ద్విజం క్లేశేన యోజయేత్॥  13-112-6 (85877) 
రుష్టా దుష్టా వ్యాధితా దుర్బలా వా
నో దాతవ్యా యాశ్చ మూల్యైరదత్తైః। 
క్లేశైర్విప్రం యోఽఫలైః సంయునక్తి
తస్యాఽవీర్యాశ్చాఫలాశ్చైవ లోకాః॥  13-112-7 (85878) 
బలాన్వితాః శీలవీర్యోపపన్నాః
సర్వే ప్రశంసంతి సుగంధవత్యః। 
యథా హి గంగా సరితాం వరిష్ఠా
తథాఽర్జునీనాం కపిలా వరిష్ఠా॥  13-112-8 (85879) 
యుధిష్ఠిర ఉవాచ। 13-112-9x (7120) 
కస్మాత్సమానే బహులాప్రదానే
సద్భిః ప్రశస్తం కపిలాప్రదానం। 
విశేషమిచ్ఛామి మహాప్రభావం
శ్రోతుం సమర్థోస్మి భవాన్ప్రవక్తుం॥  13-112-9 (85880) 
భీష్మ ఉవాచ। 13-112-10x (7121) 
వృద్ధానాం బ్రువతాం శ్రుత్వా కపిలానామథోద్భవం।
వక్ష్యామి తదశేషేణ రోహిణ్యో నిర్మితా యథా॥ 13-112-10 (85881) 
ప్రజాః సృజేతి చాదిష్టః పూర్వం దక్షః స్వయంభువా।
నాసృజద్వృత్తిమేవాగ్రే ప్రజానాం హితకాంయయా॥ 13-112-11 (85882) 
యథా హ్యమృతమాశ్రిత్య వర్తయంతి దివౌకసః।
తథా వృత్తిం సమాశ్రిత్య వర్తయంతి ప్రజా విభో॥ 13-112-12 (85883) 
అచరేభ్యశ్చ భూతేభ్యశ్చరాః శ్రేష్ఠాస్తతో నరాః।
బ్రాహ్మణాశ్చ తతః శ్రేష్ఠాస్తషు యజ్ఞాః ప్రతిష్ఠితాః॥ 13-112-13 (85884) 
యజ్ఞైరాప్యాయతే సోమః స చ గోషు ప్రతిష్ఠితః।
తాభ్యో దేవాః ప్రమోదంతే ప్రజానాం వృత్తిరాసు చ॥ 13-112-14 (85885) 
తతః ప్రజాసు సృష్టాసు దక్షాద్యైః క్షుధితాః ప్రజాః।
ప్రజాపతిముపాధావన్వినిశ్చిత్య చతుర్మఖం॥ 13-112-15 (85886) 
ప్రజాతాన్యేవ భూతాని ప్రాక్రోశన్వృత్తికాంక్షయా।
వృత్తిదం చాన్వపద్యంత తృషితాః పితృమాతృవత్॥ 13-112-16 (85887) 
ఇతీదం మనసా గత్వా ప్రజాసర్గార్థమాత్మనః।
ప్రజాపతిర్బలాధానమమృతం ప్రాపిబత్తదా। 
శంసతస్తస్య తృప్తిం తు గంధాత్సురభిరుత్థితా॥  13-112-17 (85888) 
ముఖజా సాఽసృజద్ధాతుః సురభిర్లోకమాతరం।
దర్శనీయరసం వృత్తిం సురభిం ముఖజాం సుతాం॥ 13-112-18 (85889) 
సాఽసృజత్సౌరభేయీస్తు సురభిర్లోకమాతృకాః।
సువర్ణవర్ణాః కపిలాః ప్రజానాం వృత్తిధేనవః॥ 13-112-19 (85890) 
తాసామమృతవృత్తీనాం క్షరంతీనాం సమంతతః।
బభూవామృతజః ఫేనః స్రవంతీనామివోర్మిజః॥ 13-112-20 (85891) 
స వత్సముఖవిభ్రష్టో భవస్య భువి తిష్ఠతః।
శిరస్యవాపతత్క్రుద్ధః స తదైక్షత చ ప్రభుః। 
లలాటప్రభవేణాక్ష్ణా రోహిణీం ప్రదహన్నివ॥  13-112-21 (85892) 
తత్తేజస్తు తతో రౌద్రం కపిలాం గాం విశాంపతే।
నానావర్ణత్వమనయన్మేఘానివ దివాకరః॥ 13-112-22 (85893) 
యాస్తు తస్మాదపక్రంయ సోమమేవాభిసంశ్రితాః।
యథోత్పన్నాః స్వవర్ణస్థా న నీతాశ్చాన్యవర్ణతాం॥ 13-112-23 (85894) 
అథ క్రుద్ధం మహాదేవం ప్రజాపతిరభాషత।
అమృతేనావసిక్తస్త్వం నోచ్ఛిష్టం విద్యతే గవాం॥ 13-112-24 (85895) 
యథా హ్యమృతమాదాయ సోమో విష్యందతే పునః।
తథా క్షీరం క్షరంత్యేతా రోహిణ్యోఽమృతసంభవాః॥ 13-112-25 (85896) 
న దుష్యత్యనిలో నాగ్నిర్న సువర్ణం న చోదధిః।
నామృతేనామృతం పీతం న వత్సైర్దుష్యతే పయః॥ 13-112-26 (85897) 
ఇమాఁల్లోకాన్భరిష్యంతి హవిషా ప్రస్రవేణ చ।
ఆసామైశ్వర్యమిచ్ఛంతి సర్వేఽమృతమయం శుభం॥ 13-112-27 (85898) 
వృషభం చ దదౌ తస్మై భగవాఁల్లోకభావనః।
ప్రసాదయామాస మనస్తేన రుద్రస్య భారత॥ 13-112-28 (85899) 
ప్రీతశ్చాపి మహాదేవశ్చకార వృషభం తదా।
ధ్వజం చ వాహనం చైవ తస్మాత్స వృషభధ్వజః॥ 13-112-29 (85900) 
తతో దేవైర్మహాదేవస్తదా పశుపతిః కృతః।
ఈశ్వరః స గవాం మధ్యే వృషభాంకః ప్రకీర్తితః॥ 13-112-30 (85901) 
ఏవమవ్యగ్రవర్ణానాం కపిలానాం మహౌజసాం।
ప్రదానే ప్రథమః కల్పః సర్వాసామేవ కీర్తితః॥ 13-112-31 (85902) 
లోకజ్యేష్ఠా లోకవృత్తిప్రవృత్తా
రుద్రోద్భూతాః సోమవిష్యందభూతాః। 
సౌంయాః పుణ్యాః కామదాః ప్రాణదాశ్చ
గా వై దత్త్వా సర్వకామప్రదః స్యాత్॥  13-112-32 (85903) 
ఇదం గవాం ప్రభవవిధానముత్తమం
పఠన్సదా శుచిరపి మంగలప్రియః। 
విముచ్యతే కలికలుషేణ మానవః
ప్రియాన్సుతాంధనపశుమాప్నుయాత్సదా॥  13-112-33 (85904) 
హవ్యం కవ్యం తర్పణం శాంతికర్మ
యానం వాసో వృద్ధబాలస్య తుష్టిః। 
ఏతాన్సర్వాన్గోప్రదానే గుణాన్వై
దాతా రాజన్నాప్నుయాద్వై సదైవ॥  13-112-34 (85905) 
వైశంపాయన ఉవాచ। 13-112-35x (7122) 
పితామహస్యాథ నిశంయ వాక్యం
రాజా సహ భ్రాతృభిరాజమీఢః। 
సువర్ణవర్ణానడుహస్తథా గాః
పార్థో దదౌ బ్రాహ్మణసత్తమేభ్యః॥  13-112-35 (85906) 
తథైవ తేభ్యోపి దదౌ ద్విజేభ్యో
గవాం సహస్రాణి శతాని చైవ। 
యజ్ఞాన్సముద్ధిశ్య చ దక్షిణార్థే
లోకాన్విజేతుం పరమాం చ కీర్తిం॥ ॥  13-112-36 (85907) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వాదశాధికశతతమోఽధ్యాయః॥ 112 ॥

Mahabharata - Anushaasana Parva - Chapter Footnotes

7-112-6 అనంతా నామ తే లోకా గాం దత్త్వా యత్ర గచ్ఛతీతి థ.ధ.పాఠః॥ 7-112-11 పీతోదకాం త్యక్తతృణామితి థ.ధ.పాఠః॥ 7-112-20 అసృజద్వృత్తిమేవాగ్ర ఇతి ఝ.పాఠః॥ 7-112-23 స్రవంతీనాం నదీనాం॥ 7-112-26 తా హ్యేతా నాన్యవర్ణగా ఇతి ట.థ.ధ.పాఠః॥ 7-112-35 న సువర్ణం ఘృతం దధీతి థ.పాఠః॥





అనుశాసనపర్వ - అధ్యాయ 113

॥ శ్రీః ॥

13.113. అధ్యాయః 113 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గోమహిమప్రతిపాదకవిసిష్ఠసౌదాససంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-113-1x"
name="anuzAsana-13-113-1x">వైశంపాయన ఉవాచ।

ఏవముక్త్వా తతో భీష్మః పునర్ధర్మసుతం నృపం।
జనమేజయభూపాల ఉవాచేదం సహేతుకం॥ 13-113-1 (85908) 
ఏతస్మిన్నేవ కాలే తు వసిష్ఠమృషిసత్తమం।
ఇక్ష్వాకువంశజో రాజా సౌదాసో వదతాం వరః॥ 13-113-2 (85909) 
సర్వలోకచరం సిద్ధం బ్రహ్మకోశం సనాతనం।
పురోహితమభిప్రష్టుమభివాద్యోపచక్రమే॥ 13-113-3 (85910) 
త్రైలోక్యే భగవన్కింస్విత్పవిఇత్రం కథ్యతేఽనఘ।
యత్కీర్తయన్సదా మర్త్యః ప్రాప్నుయాత్పుణ్యముత్తమం॥ 13-113-4 (85911) 
భీష్మ ఉవాచ। 13-113-5x (7123) 
తస్మై ప్రోవాచ వచనం ప్రణతాయ హితం తదా।
గవాముపనిషద్విద్యాం నమస్కృత్య గవాం శుచిః॥ 13-113-5 (85912) 
గావః సురభిగంధిన్యస్తథా గుగ్గులుగంధయః।
గావః ప్రతిష్ఠా భూతానాం గావః స్వస్త్యయనం మహత్॥ 13-113-6 (85913) 
గావో భూతం చ భవ్యం చ గావః పుష్టిః సనాతనీ।
గావో లక్ష్ంయాస్తథా మూలం గోషు దత్తం న నశ్యతి॥ 13-113-7 (85914) 
అన్నం హి పరమం గావో దేవానాం పరమం హవిః।
స్వాహాకారవషట్కారౌ గోషు నిత్యం ప్రతిష్ఠితౌ॥ 13-113-8 (85915) 
గావో యజ్ఞస్య హి ఫలం గోషు యజ్ఞాః ప్రతిష్ఠితాః।
గావో భవిష్యం భూతం చ గోషు యజ్ఞాః ప్రతిష్ఠితాః॥ 13-113-9 (85916) 
సాయం ప్రాతశ్చ సతతం హోమకాలే మహాద్యుతే।
గావో దదతి వై హౌంయమృషిభ్యః పురుషర్షభ॥ 13-113-10 (85917) 
యాని కాని చ దుర్గాణి దుష్కృతాని కృతాని చ।
తరంతి చైవ పాప్మానం ధేనుం యే దదతి ప్రభో॥ 13-113-11 (85918) 
ఏకాం చ దశగుర్దద్యాద్దశ దద్యాచ్చ గోశతీ।
శతం సహస్రగుర్దద్యాత్సర్వే తుల్యఫలా హి తే॥ 13-113-12 (85919) 
అనాహితాగ్నిః శతగురయజ్వా చ సహస్రగుః।
సమృద్ధో యశ్చ కీనాశో నార్ఘమర్హంతి తే త్రయః॥ 13-113-13 (85920) 
కపిలాం యే ప్రయచ్ఛంతి సవత్సాం కాంస్యదోహనాం।
సువ్రతాం వస్త్రసంవీతాముభౌ లోకౌ జయంతి తే॥ 13-113-14 (85921) 
యువానమింద్రియోపేతం శతేన సహయూథపం।
గవేంద్రం బ్రాహ్మణేంద్రాయ భూరిశృంగమలంకృతం॥ 13-113-15 (85922) 
వృషబం యే ప్రయచ్ఛంతి శ్రోత్రియాయ పరంతప।
ఐశ్వర్యం తేఽధిగచ్ఛంతి జాయమానాః పునఃపునః॥ 13-113-16 (85923) 
నాకీర్తయిత్వా గాఃక సుప్యాత్తాసాం సంస్మృత్య చోత్పతేత్।
సాయం ప్రాతర్నమస్యేచ్చ గాస్తతః పుష్టిమాప్నుయాత్॥ 13-113-17 (85924) 
గవాం మూత్రపురీషస్య నోద్విజేత కథంచన।
న చాసాం మాంసమశ్నీయాద్గవాం పుష్టిం తథాఽఽప్నుయాత్॥ 13-113-18 (85925) 
గాశ్చ సంకీర్తయన్నిత్యం నావమన్యేత తాస్తథా।
అనిష్టం స్వప్నమాలక్ష్య గాం నరః సంప్రకీర్తయేత్॥ 13-113-19 (85926) 
గోమయేన సదా స్నాయాద్గోకరీషే చ సంవిశేత్।
శ్లోష్మమూత్రపురీషాణి ప్రతిఘాతం చ వర్జయేత్॥ 13-113-20 (85927) 
సార్ద్రే చర్మణి భుంజీత నిరీక్షేద్వారుణీం దిశం।
వాగ్యతః సర్పిషా భూమౌ గవాం వ్యుష్టిం సదాఽఽశ్నుతే॥ 13-113-21 (85928) 
ఘృతేన జుహుయాదగ్నిం ఘృతేన స్వస్తి వాచయేత్।
ఘృతం దద్యాద్ధృతం ప్రాశేద్గవాం వ్యుష్టిం సదాఽఽశ్నుతే॥ 13-113-22 (85929) 
గోమత్యా విద్యయా ధేనుం తిలానామభిమంత్ర్య యః।
సర్వరత్నమయీం దద్యాన్న స శోచేత్కృతాకృతే॥ 13-113-23 (85930) 
గావో మాముపతిష్ఠంతు హేమశృంగ్యః పయోముచః।
సురభ్యః సౌరభేయ్యశ్చ సరితః సాగరం యథా॥ 13-113-24 (85931) 
గా వై పశ్యాంయహం నిత్యం గావః పశ్యంతు మాం సదా।
గావోస్మాకం వయం తాసాం యతో గావస్తతో వయం॥ 13-113-25 (85932) 
ఏవం రాత్రౌ దివా చాపి సమేషు విషమేషు చ।
మహాభయేషు చ నరః కీర్తయన్ముచ్యతే భవాత్॥ ॥ 13-113-26 (85933) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రయోదశాధికశతతమోఽధ్యాయః॥ 113 ॥

Mahabharata - Anushaasana Parva - Chapter Footnotes

7-113-13 కీనాశః కర్షకః కృపణో వా। అర్ఘం పూజాం॥ 7-113-21 సౌంయే చర్మణీతి ధ.పాఠః॥ 7-113-23 గోమాఁ అగ్నేవిమాఁ అశ్వీతి మంత్రో గోమతీ॥





అనుశాసనపర్వ - అధ్యాయ 114

॥ శ్రీః ॥

13.114. అధ్యాయః 114 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గవాం చిరచీర్ణతపఃప్రసాదితాచ్చతుర్ముఖాల్లోకశ్రైష్ఠ్యపావిత్ర్యాదివరలాభకథనం॥ 1 ॥ తథా గోవిశేషదానస్య ఫలవిశేషకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-114-1x"
name="anuzAsana-13-114-1x">వసిష్ఠ ఉవాచ।

శతం వర్షసహస్రాణాం తపస్తప్తం సుదుష్కరం।
గోభిః పూర్వం విసృష్టాభిర్గచ్ఛేమ శ్రేష్ఠతామితి॥ 13-114-1 (85934) 
లోకేఽస్మిందక్షిణానాం చ సర్వాసాం వయముత్తమాః।
భవేమ న చ లోప్యేమ దోషేణేతి పరంతప॥ 13-114-2 (85935) 
అస్మత్పురీషస్నానేన జనః పుయేత సర్వదా।
శకృతా చ పవిత్రార్థం కుర్వీరందేవమానుషాఃఠ॥ 13-114-3 (85936) 
తథా సర్వాణి భూతాని స్థావరాణి చరాణి చ।
ప్రదాతారశ్చ లోకాన్నో గచ్ఛేయురితి మానద॥ 13-114-4 (85937) 
తాభ్యో వరం దదౌ బ్రహ్మా తపసోఽంతే స్వయం ప్రభుః।
ఏవం భవన్వితి విభుర్లోకాంస్తారయతేతి చ॥ 13-114-5 (85938) 
ఉత్తస్థుః సిద్ధకామాస్తా భూతభవ్యస్య మాతరః।
తపసోఽంతే మహారాజ గావో లోకపరాయణాః॥ 13-114-6 (85939) 
తస్మాద్గావో మహాభాగాః పవిత్రం పరముచ్యతే।
తథైవ సర్వభూతానాం సమతిష్ఠంత మూర్ధని॥ 13-114-7 (85940) 
సంమనవత్సాం కపిలాం ధేనుం దత్త్వా పయస్వినీం॥
సువ్రతాం వస్త్రసంవీతాం బ్రహ్మలోకే మహీయతే॥ 13-114-8 (85941) 
లోహితాం తుల్యవత్సాం తు ధేనుం దత్త్వా పయస్వినీం।
సువ్రతాం వస్త్రసంవీతాం సూర్యలోకే మహీయతే॥ 13-114-9 (85942) 
సమానవత్సాం శబలాం ధేనుం దత్త్వా పయస్వినీం।
సువ్రతాం వస్త్రసంవీతీం సోమలోకే మహీయతే॥ 13-114-10 (85943) 
సమానవత్సాం శ్వేతాం తు ధేనుం దత్త్వా పయస్వినీం।
సువ్రతాం వస్త్రసంవీతామింద్రలోకే మహీయతే॥ 13-114-11 (85944) 
సమానవత్సాం కృష్ణాం తు ధేను దత్త్వా పయస్వినీం।
సువ్రతాం వస్త్రసంవీతామగ్నిలోకే మహీయతే॥ 13-114-12 (85945) 
సమానవత్సాం ధూంరాం తు ధేనుం దత్త్వా పయస్వినీం।
సువ్రతాం వస్త్రసంవీతాం యాంయలోకే మహీయతే॥ 13-114-13 (85946) 
అపాం ఫేనసవర్ణాం తు సవత్సాం కాంస్యదోహనాం।
ప్రదాయ వస్త్రసంవీతాం వారుణం లోకమాప్నుతే॥ 13-114-14 (85947) 
వాతరేణుసవర్ణాం తు సవత్సాం కాంస్యదోహనాం।
ప్రదాయ వస్త్రసంవీతాం వాయులోకే మహీయతే॥ 13-114-15 (85948) 
హిరణ్యవర్ణాం పింగాక్షీం సవత్సాం కాంస్యదోహనాం।
ప్రదాయ వస్త్రసంవీతాం కౌబేరం లోకమశ్నుతే॥ 13-114-16 (85949) 
పలాలధూంరవర్ణాం తు సవత్సాం కాంస్యదోహనాం।
ప్రదాయ వస్త్రసంవీతాం పితృలోకే మహీయతే॥ 13-114-17 (85950) 
సవత్సాం పీవరీం దత్త్వా దృతికంఠామలంకృతాం।
వైశ్వదేవమసంబాధం స్థానం శ్రేష్ఠం ప్రపద్యతే॥ 13-114-18 (85951) 
సమానవత్సాం గౌరీం తు ధేనుం దత్త్వా పయస్వినీం।
సువ్రతాం వస్త్రసంవీతాం వసూనాం లోకమాప్నుయాత్॥ 13-114-19 (85952) 
పాండుకంబలవర్ణాభాం సవత్సాం కాంస్యకదోహనాం।
ప్రదాయ వస్త్రసంవీతాం సాధ్యానాం లోకమాప్నుతే॥ 13-114-20 (85953) 
వైరాటపృష్ఠముక్షాణం సర్వరత్నైరలంకృతం।
ప్రదదన్మరుతాం లోకాన్స రాజన్ప్రతిపద్యతే॥ 13-114-21 (85954) 
వత్సోపపన్నాం నీలాం గాం సర్వరత్నసమన్వితాం।
గంధర్వాప్సరసాం లోకాందత్త్వా ప్రాప్నోతి మానవః॥ 13-114-22 (85955) 
దృతికంఠమనడ్వాహం సర్వరత్నైరలంకృతం।
దత్త్వా ప్రజాపతేర్లోకాన్విశోకః ప్రతిపద్యతే॥ 13-114-23 (85956) 
గోప్రదానరతో యాతి భిత్త్వా జలదసంచయాన్।
విమానేనార్కవర్ణేన దివి రాజన్విరాజతా॥ 13-114-24 (85957) 
తం చోరువేషాః సుశ్రోణ్యః సహస్రం వారయోపితః।
రమయంతి నరశ్రేష్ఠం గోప్రదానరతం నరం॥ 13-114-25 (85958) 
వీణానాం వల్లకీనాం చ నూ పురాణాం చ శింజితైః।
హాసైశ్చ హరిణాక్షీణాం సుప్తః సుప్రతిబోధ్యతే॥ 13-114-26 (85959) 
యావంతి రోమాణి భవంతి ధేన్వా-
స్తావంతి వర్షాణి మహీయతే సః। 
స్వర్గచ్యుతశ్చాపి తతో నృలోకే
కులే ప్రసూతో విపులే విశోకః॥ ॥  13-114-27 (85960) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్దశాధికశతతమోఽధ్యాయః॥ 112 ॥

Mahabharata - Anushaasana Parva - Chapter Footnotes

7-114-1 గచ్ఛామః శృంగితామితీతి క.ధ.పాఠః॥ 7-114-18 ప్రలంబగలకంబలాం। శితికంఠామలంకృతామితి క.థ.ధ.పాఠః॥ 7-114-21 వైరాటం వృద్ధం పృష్టం యస్య। వైతానస్థితముక్షాణమితి క.ధ.పాఠః॥





అనుశాసనపర్వ - అధ్యాయ 115

॥ శ్రీః ॥

13.115. అధ్యాయః 115 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణి యుధిష్ఠిరంప్రతి గోదానఫలప్రశంసనపూర్వకం వసిష్ఠవచనాద్గోమహిమావగమేన తద్దాతుః సౌదాసస్య పుణ్యలోకప్రాప్తికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-115-1x"
name="anuzAsana-13-115-1x">వసిష్ఠ ఉవాచ।

ఘృతక్షీరప్రదా గావో ఘృతయోన్యో ఘృతోద్భవాః।
ఘృతనద్యో ఘృతావర్తాస్తా మే సంతు సదా గృహే॥ 13-115-1 (85961) 
ఘృతం మే హృదయే నిత్యం ఘృతం నాభ్యాం ప్రతిష్ఠితం।
ఘృతం సర్వేషు గాత్రేషు ఘృతం మే మనసి స్థితం॥ 13-115-2 (85962) 
గావో మమాగ్రతో నిత్యం గావః పృష్ఠత ఏవ చ।
గావో మే సర్వతశ్చైవ గవాం మధ్యే వసాంయహం॥ 13-115-3 (85963) 
ఇత్యాచంయ జపేత్సాయం ప్రాతశ్చ పురుషః సదా।
యదహ్నా కురుతే పాపం తస్మాత్స పరిముచ్యతే॥ 13-115-4 (85964) 
ప్రాసాదా యత్ర సౌవర్ణా వసోర్ధారాశ్చ కామదాః।
గంధర్వాప్సరసో యత్ర తత్ర యాంతి సహస్రదాః॥ 13-115-5 (85965) 
నవనీతపంకాః క్షీరోదా దధిశైవలసంకులాః।
వహంతి యత్ర వై నద్యస్తత్ర యాంతి సహస్రదాః॥ 13-115-6 (85966) 
గవాం శతసహస్రం తు యః ప్రచ్ఛేద్యథావిధి।
పరాం వృద్ధిమవాప్యాథ స్వర్గలోకే మహీయతే॥ 13-115-7 (85967) 
దశ చోభయతః ప్రేత్య మాతాపిత్రోః పితామహాన్।
దధాతి సుకృతాఁల్లోకాన్పునాతి చ కులం నరః॥ 13-115-8 (85968) 
ధేన్వాః ప్రమాణేన సమప్రమాణాం
ధేనుం తిలానామపి చ ప్రదాయ। 
పానీయవాపీః స యమస్య లోకే
న యాతనాం కాంచిదుపైతి తత్ర॥  13-115-9 (85969) 
పవిత్రమగ్ర్యం జగతః ప్రతిష్ఠా
దివౌకసాం మాతరోఽథాప్రమేయాః। 
అన్వాలభేద్దక్షిణతో వ్రజేచ్చ
దద్యాచ్చ పాత్రే ప్రసమీక్ష్య కాలం॥  13-115-10 (85970) 
ధేనుం సవత్సాం కపిలాం భూరిశృంగీం
కాంస్యోపదోహాం వసనోత్తరీయాం। 
ప్రదాయ తాం గాహతి దుర్విగాహ్యాం
యాంయాం సభాం వీతభయో మనుష్యః॥  13-115-11 (85971) 
సురూపా బహురూపాశ్చి విశ్వరూపాశ్చ మాతరః।
గావో మాముపతిష్ఠంతామితి నిత్యం ప్రకీర్తయేత్॥ 13-115-12 (85972) 
నాతః పుణ్యతరం దానం నాతః పుణ్యతరం ఫలం।
నాతో విశిష్టం లోకేషు భూతం భవితుమర్హతి॥ 13-115-13 (85973) 
త్వచా లోంనాఽథ శృంగైర్వా వాలైః క్షీరేణ మేదసా।
యజ్ఞం వహతి సంభూయ కిమస్త్యభ్యధికం తతః॥ 13-115-14 (85974) 
యయా సర్వమిదం వ్యాప్తం జగత్స్థావరజంగమం।
తాం ధేనుం శిరసా వందే భూతభవ్యస్య మాతరం॥ 13-115-15 (85975) 
గుణవచనసముచ్చయైకదేశో
నృవర మయైష గవాం ప్రకీర్తితస్తే। 
న చ పరమిహ దానమస్తి గోభ్యో
భవతి న చాపి పరాయణం తతోఽన్యం॥  13-115-16 (85976) 
భీష్మ ఉవాచ। 13-115-17x (7124) 
వరమిదమితి భూమిపో విచింత్య
ప్రవరమృషేర్వచనం తతో మహాత్మా। 
వ్యసృజత నియతాత్మవాంద్విజేభ్యః
సుబహు చ గోధనమాప్తవాంశ్చ లోకాన్॥ ॥  13-115-17 (85977) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచదశాధికశతతమోఽధ్యాయః॥ 115 ॥





అనుశాసనపర్వ - అధ్యాయ 116

॥ శ్రీః ॥

13.116. అధ్యాయః 116 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గవాం తపఃప్రసన్నాద్బ్రహ్మణః శృంగప్రాప్త్యాదికథనం॥ 1 ॥ తథా గోదానప్రాప్యపుణ్యలోకవర్ణనం॥ 2 ॥

Mahabharata - Anushaasana Parva - Chapter Text

<a id="anuzAsana-13-116-1x"
name="anuzAsana-13-116-1x">యుధిష్ఠిర ఉవాచ।

పవిత్రాణాం పవిత్రం యచ్ఛ్రేష్ఠం లోకే చ యద్భవేత్।
పావనం పరమం చైవ తన్మే బ్రూహి పితామహ॥ 13-116-1 (85978) 
భీష్మ ఉవాచ। 13-116-2x (7125) 
గావో మహార్థాః పుణ్యాశ్చ తారయంతి చ మానవాన్।
ధారయంతి ప్రజాశ్చేమా హవిషా పయసా తథా॥ 13-116-2 (85979) 
న హి పుణ్యతమం కించిద్గోభ్యో భరతసత్తమ।
ఏతాః పుణ్యాః పవిత్రాశ్చ త్రిషు లోకేషు సత్తమాః॥ 13-116-3 (85980) 
దేవానాముపరిష్టాచ్చ గావః ప్రతివసంతి వై।
దత్త్వా చైతాస్తారయతే యాంతి స్వర్గం మనీషిణః॥ 13-116-4 (85981) 
మాంధాతా యౌవనాశ్వశ్చ యయాతిర్నహుషస్తథా।
గా వై దదంతః సతతం సహస్రశతసంమితాః॥ 13-116-5 (85982) 
గతాః పరమకం స్థానం దేవైరపి సుదుర్లభం।
అపి చాత్ర పురావృత్తం కథయిష్యామి తేఽనఘ॥ 13-116-6 (85983) 
ఋషీణాముత్తమం ధీమాన్కృష్ణద్వైపాయనం శుకః।
అభివాద్యాహ్నికం కృత్వా శుచిః ప్రయతమానసః॥ 13-116-7 (85984) 
పితరం పరిపప్రచ్ఛ దృష్టలోకపరావరం।
కో యజ్ఞః సర్వయజ్ఞానాం వరిష్ఠోఽభ్యుపలక్ష్యతే॥ 13-116-8 (85985) 
కించ కృత్వా పరం స్థానం ప్రాప్నువంతి మనీషిణః।
కేన దేవాః పవిత్రేణ స్వర్గమశ్నంతి వా విభో॥ 13-116-9 (85986) 
కించ యజ్ఞస్య యజ్ఞత్వం క్వ చ యజ్ఞః ప్రతిష్ఠితః।
దానానాముత్తమం కించ కించ సత్రమితః పరం। 
పవిత్రాణాం పవిత్రం చ యత్తద్బ్రూహి మహామునే॥  13-116-10 (85987) 
ఏతచ్ఛ్రుత్వా తు వచనం వ్యాసః పరమధర్మవిత్।
పుత్రాయాకథయత్సర్వం తత్త్వేన భరతర్షభ॥ 13-116-11 (85988) 
గావః ప్రతిష్ఠా భూతానాం తథా గావః పరాయణం।
గావః పుణ్యాః పవిత్రాశ్చ గోధనం పావనం తథా॥ 13-116-12 (85989) 
పూర్వమాసన్నంశృంగా వై గావ ఇత్యనుశశ్రుమ।
శృంగార్థే సముపాసంత తాః కిల ప్రభుమవ్యయం॥ 13-116-13 (85990) 
తతో బ్రహ్మా తు గాః సత్రముపవిష్టాః సమీక్ష్య హ।
ఈప్సితం ప్రదదౌ తాభ్యో గోభ్యః ప్రత్యేకశః ప్రభుః॥ 13-116-14 (85991) 
తాసాం శృంగాణ్యజాయంత తస్యా యాదృఙ్భనోగతం।
నానావర్ణాః శృంగవంత్యస్తా వ్యరోచంత పుత్రక॥ 13-116-15 (85992) 
బ్రహ్మణా వరదత్తాస్తా హవ్యకవ్యప్రదాః శుభాః।
పుణ్యాః పవిత్రాః సుభగా దివ్యసంస్థానలక్షణాః॥ 13-116-16 (85993) 
గావస్తేజో మహద్దివ్యం గవాం దానం ప్రశస్యతే।
యే చైతాః సంప్రయచ్ఛంతి సాధవో వీతమత్సరాః॥ 13-116-17 (85994) 
తే వై సుకృతినః ప్రోక్తాః సర్వదానప్రదాశ్చ తే।
గవాం లోకం తథా పుణ్యమాప్నువంతి చ తేఽనఘ॥ 13-116-18 (85995) 
యత్ర వృక్షా మధుఫలా దివ్యపుష్పఫలోపగాః।
పుష్పాణి చ సుగంధీని దివ్యాని ద్విజసత్తమ॥ 13-116-19 (85996) 
సర్వా మణిభయీ భూమిః సర్వకాంచనవాలుకాః।
సర్వర్తుసుఖసంస్పర్శా నిష్పంకా నిరజాః శుభాః॥ 13-116-20 (85997) 
రక్తోత్పలవనైశ్చైవ మణిఖండైర్హిరణ్మయైః।
తరుణాదిత్యసంకాశైర్భాంతి తత్ర జలాశయాః॥ 13-116-21 (85998) 
మహార్హమణిపత్రైశ్చ కాంచనప్రభకేసరైః।
నీలోత్పలవిమిశ్రైశ్చ సరోభిర్బహుపంకజైః॥ 13-116-22 (85999) 
కరవీరవనైః ఫుల్లైః సహస్రావర్తసంవృతైః।
సంతానకవనైః ఫుల్లైర్వృక్షేశ్చ సమలంకృతాః॥ 13-116-23 (86000) 
నిర్మిలాభిశ్చ ముక్తాభిర్మణిభిశ్చ మహాప్రభైః।
ఉద్భూతపులినాస్తత్ర జాతరూపైశ్చి నింనగాః॥ 13-116-24 (86001) 
సర్వరత్నమయైశ్చిత్రైరవగాఢా ద్రుమోత్తమైః।
జాతరూపమయైశ్చాన్యైర్హుతాశనసమప్రభైః॥ 13-116-25 (86002) 
సౌవర్ణి గిరయస్తత్ర మణిరత్నశిలోచ్చయాః।
సర్వరత్నమయైర్భాంతి శృంగైశ్చారుభిరుచ్ఛ్రితైః॥ 13-116-26 (86003) 
నిత్యపుష్పఫలాస్తత్ర నగాః పత్రరథాకులాః।
దివ్యగంధరసైః పుష్పైః ఫలైశ్చ భరతర్షభ॥ 13-116-27 (86004) 
రమంతే పుణ్యకర్మాణస్తత్ర నిత్యం యుధిష్ఠిర।
సర్వకామసమృద్ధార్థా నిఃశోకా గతమన్యవః॥ 13-116-28 (86005) 
విమానేషు విచిత్రేషు రమణీయేషు భారత।
మోదంతే పుణ్యకర్మాణో విరహంతో యశస్వినః॥ 13-116-29 (86006) 
ఉపక్రీడంతి తాన్రాజఞ్శుభాశ్చాప్సరసాం గణాః।
ఏతాన్లోకానవాప్నోతి గాం దత్త్వా వై యుధిష్ఠిర॥ 13-116-30 (86007) 
యాసామధిపతిః పూషా మారుతో బలవాన్బలే।
ఐశ్వర్యే వరుణో రాజా తా మాం పాంతు యుగంధరాః॥ 13-116-31 (86008) 
సురూపా బహురూపాశ్చ విశ్వరూపాశ్చ మాతరః।
ప్రాజాపత్యా ఇతి బ్రహ్మంజపేన్నిత్యం యతవ్రతః॥ 13-116-32 (86009) 
గాశ్చ శుశ్రూషతే యశ్చ సమన్వేతి చ సర్వశః।
తస్మై తుష్టాః ప్రయచ్ఛంతి వరానపి సుదుర్లభాన్॥ 13-116-33 (86010) 
ద్రుహ్యేన మనసా వాఽపి గోషు తా హి సుఖప్రదాః।
అర్చయేత సదా చైవ నమస్కారైశ్చ పూజయేత్॥ 13-116-34 (86011) 
దాంతః ప్రీతమనా నిత్యం గవాం వ్యుష్టిం తథాఽశ్నుతే।
త్ర్యహముష్ణం పిబేన్మూత్రం త్ర్యహముష్ణం పిబేత్పయః॥ 13-116-35 (86012) 
గవాముష్ణం పయః పీత్వా త్ర్యహముష్ణం ఘృతం విబేత్।
త్ర్యహముష్ణం ఘృతం పీత్వా వాయుభక్షో భవేత్ర్యహం॥ 13-116-36 (86013) 
యోన దేవాః పవిత్రేణి భుంజతే లోకముత్తమం।
యత్పవిత్రం పవిత్రాణాం తద్ధృతం శిరసా వహేత్॥ 13-116-37 (86014) 
ఘృతేన జుహుయాదగ్నిం ఘృతేన స్వస్తి వాచయేత్।
ఘృతం ప్రాశేద్ధృతం దద్యాద్గవాం పుష్టిం తథాఽశ్నుతే॥ 13-116-38 (86015) 
నిర్హృతైశ్చ యవైర్గోభిర్మాసం ప్రశ్రితయావకః।
బ్రహ్మహత్యాసమం పాపం సర్వమేతేన శుధ్యతే॥ 13-116-39 (86016) 
పరాభవార్థం దైత్యానాం దేవైః శౌచమిదం కృతం॥
తే దేవత్వమపి ప్రాప్తాః సంసిద్ధాశ్చ మహాబలాః॥ 13-116-40 (86017) 
గావః పవిత్రాః పుణ్యాశ్చ పావనం పరమం మహత్।
తాశ్చ దత్త్వా ద్విజాతిభ్యో నరః స్వర్గముపాశ్నుతే॥ 13-116-41 (86018) 
గవాం మధ్యే శుచిర్భూత్వా గోమతీం మనసా జపేత్।
పూతాభిరద్భిరాచంయి శుచిర్భవతి నిర్మలః॥ 13-116-42 (86019) 
అగ్నిమధ్యే గవాం మధ్యే బ్రాహ్మణానాం చ సంసది।
విద్యావేదప్రతస్నాతా బ్రాహ్మణాః పుణ్యకర్మిణః॥ 13-116-43 (86020) 
అధ్యాపయేరఞ్శిష్యాన్వై గోమతీం యజ్ఞసంమితాం।
త్రిరాత్రోపోషితో భూత్వా గోమతీం లభతే వరం॥ 13-116-44 (86021) 
పుత్రికామశ్చ లభతే పుత్రం ధనమథాపి వా॥
పతికామా చ భర్తారం సర్వకామాంశ్చ మానవః॥ 13-116-45 (86022) 
గావస్తుష్టాః ప్రయచ్ఛంతి సేవితా వై న సంశయః।
ఏవమేతాం మహాభాగా యజ్ఞియాః సర్వకామదాః। 
రోహిణ్య ఇతి జానీహి నైతాభ్యో విద్యతే పరం॥  13-116-46 (86023) 
ఇత్యుక్తః స మహాతేజాః శుకః పిత్రా మహాత్మనా।
పూజయామాస తాం నిత్యం తస్మాత్త్వమపి పూజయ॥ ॥ 13-116-47 (86024) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షోడశాధికశతతమోఽధ్యాయః॥ 116 ॥

Mahabharata - Anushaasana Parva - Chapter Footnotes

7-116-13 అశృంకా ఇత్యఖురా ఇత్యస్యాప్యుపలక్షణం॥ 7-116-14 గాః ప్రాయముపవిష్టా ఇతి ఝ.పాఠః॥ 7-116-27 గనాః వృక్షాః। పత్రరథాః పక్షిణః॥ 7-116-39 నిర్హృతైః గోమయనిర్గతైః॥ 7-116-44 గోమతీం గోమత్యా ఋచా ప్రకాశితమర్థం వరం లభతే॥





అనుశాసనపర్వ - అధ్యాయ 117

॥ శ్రీః ॥

13.117. అధ్యాయః 117 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గోలోకస్య బ్రహ్మలోకాదప్యుపరితనత్వే బ్రహ్మణో వరదానస్య కారణత్వకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-117-1x"
name="anuzAsana-13-117-1x">`*యుధిష్ఠిర ఉవాచ।

సురాణామసురాణాం చ భూతానాం చ పితామహ।
ప్రభుః స్రష్టా చ భగవాన్మునిభిః స్తూయతే భువి॥ 13-117-1 (86025) 
తస్యోపరి కథం హ్యేష గోలోకః స్థానతాం గతః।
సంశయో మే మహానేష తన్మే వ్యాఖ్యాతుమర్హసి॥ 13-117-2 (86026) 
భీష్మ ఉవాచ। 13-117-3x (7126) 
మనోవాగ్బుద్ధయస్తావదేకస్థాః కురుసత్తమ।
తతో మే శృణు కార్త్స్న్యేన గోమహాభాగ్యముత్తమం॥ 13-117-3 (86027) 
పుణ్యం యశస్యమాయుష్యం తథా స్వస్త్యయనం మహత్।
కీర్తిర్విహరతా లోకే గవాం యో గోషు భక్తిమాన్॥ 13-117-4 (86028) 
శ్రూయతే హి పురాణేషు మహర్షీణాం మహాత్మనాం।
సంస్థానే సర్వలోకానాం దేవానాం చాపి సంభవే॥ 13-117-5 (86029) 
దేవతార్థేఽమృతార్థే చ యజ్ఞార్థే చైవ భారత।
సురభిర్నామ విఖ్యాతా రోహిణీ కామరూపిణీ॥ 13-117-6 (86030) 
సంకల్ప్య మనసా పూర్వం రోహిణీ హ్యమృతాత్మనా।
ఘోరం తపః సమాస్థాయ నిర్మితీ విస్వకర్మణా॥ 13-117-7 (86031) 
పురుషం చాసృజద్భూస్తేజసా తపసా చ హ।
దేదీప్యమానం వపుషా సమిద్ధమివ పావకం॥ 13-117-8 (86032) 
సోఽపశ్యదిష్టరూపాం తాం సురభిం రోహిణీం తదా।
దృష్ట్వైవ చాతివిమనాః సోఽభవత్కామమోహితః॥ 13-117-9 (86033) 
తం కామార్తమథో జ్ఞాత్వా స్వయంభూర్లోకభావనః।
మాఽఽర్తో భవ తథా చైష భగవానభ్యభాషత॥ 13-117-10 (86034) 
తతః స భగవాంస్తత్ర మార్తాండ ఇతి విశ్రుతః।
చకార నామ తం దృష్ట్వా తస్యార్తీభావముత్తమం॥ 13-117-11 (86035) 
సోఽదదాద్భగవాంస్తస్మై మార్తాండాయ మహాత్మనే।
సురూపాం సురభిం కన్యాం తపస్తేజోమయీం శుభాం॥ 13-117-12 (86036) 
యథా మయైష చోద్భూతస్త్వం చైవషా చ రోహిణీ।
మైథునం గతవంతౌ చ తథా చోత్పత్స్యతి ప్రజా॥ 13-117-13 (86037) 
ప్రజా భవిష్యతే పుణ్యా పవిత్రం పరమం చ వాం।
న చాప్యగంయాగమనాద్దోషం ప్రాప్స్యసి కర్హిచిత్॥ 13-117-14 (86038) 
త్వత్ప్రజాసంభవం క్షీరం భవిష్యతి పరం హవిః।
యజ్ఞేషు చాజ్యభాగానాం త్వత్ప్రజామూలజో విధిః॥ 13-117-15 (86039) 
ప్రజాశుశ్రూషవశ్చైవ యే భవిష్యంతి రోహిణి।
తవ తేనైవ పుణ్యేని గోలోకం యాంతు మానవాః॥ 13-117-16 (86040) 
ఇదం పవిత్రం పరమమృషభం నామ కర్హిచిత్।
యద్వై జ్ఞాత్వా ద్విజా లోకే మోక్ష్యంతే యోనిసంకరాత్॥ 13-117-17 (86041) 
ఏతత్క్రియాః ప్రవర్తంతే మంత్రబ్రాహ్మణసంస్కృతాః।
దేవతానాం వితౄణాం చ హవ్యకవ్యపురోగమాః॥ 13-117-18 (86042) 
తత ఏతేన పుణ్యేన ప్రజాస్తవ తు రోహిణి।
ఊర్ధ్వం మమాపి లోకస్య వత్స్యంతే నిరుపద్రవాః॥ 13-117-19 (86043) 
భద్రం తేభ్యశ్చ భద్రం తే యే ప్రజాసు భవంతి వై।
యుగంధరాశ్చ తే పుత్రాః సంతు లోకస్య ధారణే॥ 13-117-20 (86044) 
యాన్యాన్కామయసే లోకాంస్తాఁల్లోకాననుయాస్యసి।
సర్వదేవగణశ్చైవ తవ యాస్యంతి పుత్రతాం। 
తవ స్తనసముద్భూతం పిబంతోఽమృతముత్తమం॥  13-117-21 (86045) 
ఏవమేతాన్వరాన్సర్వానగృహ్ణాత్సురభిస్తదా।
బ్రువతః సర్వలోకేశాన్నిర్వృతిం చాగమత్పరాం॥ 13-117-22 (86046) 
సృష్ట్వా ప్రజాశ్చ విపులా లోకసంధారణాయ వై।
బ్రహ్మణా సమనుజ్ఞాతా సురభిర్లోకమావిశత్॥ 13-117-23 (86047) 
ఏవం వరప్రదానేన స్వయంభోరేవ భారత।
ఉపరిష్టాద్గవాం లోకః ప్రోక్తస్తే సర్వమాదితః॥' ॥  13-117-24 (86048) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తదశాధికశతతమోఽధ్యాయః॥ 117 ॥

Mahabharata - Anushaasana Parva - Chapter Footnotes

* ఏతదాద్యేకాదశాధ్యాయా దాక్షిణాత్యకోశేష్వేవ దృశ్యంతే। 7-117-3 మనోవాగ్బుద్ధయః మనోవాగ్బుద్ధీరేకస్థాః కురు॥ 7-117-10 ఆర్తో మా భవేత్యభ్యభాషత॥





అనుశాసనపర్వ - అధ్యాయ 118

॥ శ్రీః ॥

13.118. అధ్యాయః 118 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి విస్తరేణ గవోత్పత్తిప్రకారకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-118-1x"
name="anuzAsana-13-118-1x">`యుధిష్ఠిర ఉవాచ।

సురభేః కాః ప్రజాః పూర్వం మార్తాండాదభవన్పురా।
ఏతన్మే శంస తత్వేని గోషు మే ప్రీయతే మనః॥ 13-118-1 (86049) 
భీష్మ ఉవాచ। 13-118-2x (7127) 
శృణు నామాని దివ్యాని గోమాతౄణాం విశేషతః।
యాభిర్వ్యాప్తాస్త్రయో లోకాః కల్యాణీభిర్జనాధిప॥ 13-118-2 (86050) 
సురభ్యః ప్రథమోద్భూతా యాశ్చ స్యుః ప్రథమాః ప్రజాః।
మయోచ్యమానాః శృణు తాః ప్రాప్స్యసే విపులం యశః॥ 13-118-3 (86051) 
తప్త్వా తపో ఘోరతపాః సురభిర్దిప్తతేజసః।
సుషావైకాదశ సుతాన్రుద్రా యే చ్ఛందసి స్తుతాః॥ 13-118-4 (86052) 
అజైకపాదహిర్బుధ్న్యస్త్ర్యంబకశ్చ మహాయశాః।
వృషాకపిశ్చ శంభుశ్చ కపాలీ రైవతస్తథా॥ 13-118-5 (86053) 
హరశ్చ బహురూపశ్చ ఉగ్ర ఉగ్రోఽథ వీర్యవాన్।
తస్య చైవాత్మజః శ్రీమాన్విశ్వరూపో మహాయశాః॥ 13-118-6 (86054) 
ఏకాదశైతే కథితా రుద్రాస్తే నామ నామతః।
మహాత్మానో మహాయోగాస్తేజోయుక్తా మహాబలాః॥ 13-118-7 (86055) 
ఏతే వరిష్ఠజన్మానో దేవానాం బ్రహ్మవాదినాం।
విప్రాణాం ప్రకృతిర్లోకే ఏత ఏవ హి విశ్రుతాః॥ 13-118-8 (86056) 
ఏత ఏకాదశ ప్రోక్తా రుద్రాస్త్రిభువనేశ్వరాః।
శతం త్వేతత్సమాఖ్యాతం శతరుద్రం మహాత్మనాం॥ 13-118-9 (86057) 
సుషువే ప్రథమాం కన్యాం సురభిః పృథివీం తదా।
విశ్వకామదుఘా ధేనుర్యా ధారయతి దేహినః॥ 13-118-10 (86058) 
సుతం గోబ్రాహ్మణం రాజన్నేకమిత్యభిధీయతే।
గోబ్రాహ్మణస్య జననీ సురభిః పరికీర్త్యతే॥ 13-118-11 (86059) 
సృష్ట్వా తు ప్రథమం రుద్రాన్వరదాన్రుద్రసంభవాన్।
పశ్చాత్ప్రభుం గ్రహపతిం సుషువే లోకసంమతం॥ 13-118-12 (86060) 
సోమరాజానమమృతం యజ్ఞసర్వస్వముత్తమం।
ఓషధీనాం రసానాం చ దేవానాం జీవితస్య చ॥ 13-118-13 (86061) 
తతః శ్రియం చ మేధాం చ కీర్తిం దేవీం సరస్వతీం।
చతస్రః సుషువే కన్యా యోగేషు నియతాః స్తితాః॥ 13-118-14 (86062) 
ఏతాః సృష్ట్వా ప్రజా ఏషా సురభిః కామరూపిణీ।
సుషువే పరమం భూయో దివ్యా గోమాతరః శుభాః॥ 13-118-15 (86063) 
పుణ్యాం మాయాం మధుశ్చ్యోతాం శివాం శీఘ్రాం సరిద్వరాం।
హిరణ్యవర్ణాం సుభగాం గవ్యాం పృశ్నీం కుథావతీం॥ 13-118-16 (86064) 
అంగావతీం ఘృతవతీం దధిక్షీరపయోవతీం।
అమోఘాం సురమాం సత్యాం రేవతీం మారుతీం రసాం॥ 13-118-17 (86065) 
అజాం చ సికతాం చైవ శుద్ధధూమామధారిణీం।
జీవాం ప్రాణవతీం ధన్యాం శుద్ధాం ధేనుం ధనావహాం॥ 13-118-18 (86066) 
ఇంద్రామృద్ధిం చ శాంతి చ శాంతపాపాం సరిద్వరాం।
చత్వారింశతిమేకాం చ ధన్యాస్తా దివి పూజితాః॥ 13-118-19 (86067) 
భూయో జజ్ఞే సురభ్యాశ్చ శ్రీమాంశ్చంద్రాంశుసప్రభః।
వృపో దక్ష ఇతి ఖ్యాతః కంఢే మణితలప్రభః।  13-118-20 (86068) 
స్రగ్వీ కకుద్మాంద్యుతిమాన్మృణాలసదృశప్రభః।
సురభ్యనుమతే దత్తో ధ్వజో మాహేశఅవరస్తు సః॥ 13-118-21 (86069) 
సురభ్యః కామరూపిణ్యో గావః పుణ్యార్థముత్కటాః।
ఆదిత్యేభ్యో వసుభ్యశ్చ విశ్వేభ్యశ్చ దదౌ వరాన్॥ 13-118-22 (86070) 
సురభిస్తు తపస్తప్త్వా సుషువే గాస్తతః పునః।
యా దత్తా లోకపాలానామింద్రాదీనాం యుధిష్ఠిర॥ 13-118-23 (86071) 
సుష్టునాం కపిలాం చైవ రోహిణీం చ యశస్వినీం।
సర్వకామదుఘాం చైవ మరుతాం కామరూపిణీం॥ 13-118-24 (86072) 
గావో మృష్టదుఘా హ్యేతాస్తాశ్చతస్రోఽత్ర సంస్తుతాః।
యాసాం భూత్వా పురా వత్సాః పిబంత్యమృతముత్తమం॥ 13-118-25 (86073) 
సుష్టుతాం దేవరాజాయ వాసవాయ మహాత్మనే।
కపిలాం ధర్మరాజాయ వరుణాయ చ రోహిణీం॥ 13-118-26 (86074) 
సర్వకామదుఘాం ధేనుం రాజ్ఞే వైశ్రవణాయ చ।
ఇత్యేతా లోకమహితా విశ్రుతాః సురభేః ప్రజాః॥ 13-118-27 (86075) 
ఏతాసాం ప్రజయా పూర్ణా పృథివీ మునిపుంగవః।
గోభ్యః ప్రభవతే సర్వం యత్కించిదిహ శోభనం॥ 13-118-28 (86076) 
సురభ్యపత్యమిత్యేతన్నామతస్తేఽనుపూర్వశః।
కీర్తితం బ్రూహి రాజేంద్ర కిం భూయః కథయామి తే'॥ ॥ 13-118-29 (86077) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టాదశాధికశతతమోఽధ్యాయః॥ 118 ॥





అనుశాసనపర్వ - అధ్యాయ 119

॥ శ్రీః ॥

13.119. అధ్యాయః 119 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి ఇంద్రస్య వత్సభావేన సురభ్యాః క్షీరపానాదమరత్వాదిలాభకథనం॥ 1 ॥ తథా ఇంద్రదిదేవానాం వాసార్థం సురభేరనుమత్యా తదీయముఖాద్యవయవసమాశ్రయణకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-119-1x"
name="anuzAsana-13-119-1x">`యుధిష్ఠిర ఉవాచ।

సురభ్యాస్తు తదా దేవ్యాః కీర్తిర్లక్ష్మీః సరస్వతీ।
మేధా చ ప్రవరా దేవీ యాశ్చతస్రోఽభివిశ్రుతాః॥ 13-119-1 (86078) 
పృథగ్గోభ్యః కిమేతాః స్యురుతాహో గోషు సంశ్రితాః।
దేవాః కే వాఽఽశ్రితా గోషు తన్మే బ్రూహి పితామహ॥ 13-119-2 (86079) 
భీష్మ ఉవాచ। 13-119-3x (7128) 
యం దేవం సంశ్రితా గావస్తం దేవం దేవసంజ్ఞితం।
యద్యద్దేవాశ్రితం దైవం తత్తద్దైవం ద్విజా విదుః॥ 13-119-3 (86080) 
సర్వేషామేవ దేవానాం పూర్వం కిల సముద్భవే।
అమృతార్థే సురపతిః సురభిం సముపస్థితః॥ 13-119-4 (86081) 
ఇంద్ర ఉవాచ। 13-119-5x (7129) 
ఇచ్ఛేయమమృతం దత్తం త్వయా దేవి రసాధికం।
త్వత్ప్రసాదాచ్ఛివం మహ్యమమరత్వం భవేదితి॥ 13-119-5 (86082) 
సురభిరువాచ। 13-119-6x (7130) 
వత్సో భూత్వా సుపరతే పిబస్వ ప్రస్రవం మమ।
తతోఽమరత్వమపి తస్థానమైంద్రమవాప్స్యసి॥ 13-119-6 (86083) 
న చ తే వృత్రహన్యుద్ధే వ్యథాఽరిభ్యో భవిష్యతి।
బలార్థమాత్మనః శక్ర ప్రస్రవం పిబ మే విభో॥ 13-119-7 (86084) 
భీష్మ ఉవాచ। 13-119-8x (7131) 
తతోఽపిబత్స్నం తస్యాః సురభ్యాః సురసత్తమః।
అమరత్వం సురూపత్వం బలం చాపదనుత్తమం॥ 13-119-8 (86085) 
పురందరోఽమృతం పీత్వా ప్రహృష్టః సముపస్థితః।
పుత్రోఽహం తవ భద్రం తే బ్రూహి కిం కరవాణి తే॥ 13-119-9 (86086) 
సురభిరువాచ। 13-119-10x (7132) 
కృతం పుత్ర త్వయా సర్వముపయాహి త్రివిష్టపం।
పాలయస్వ సురాన్సర్వాంజహి యే సురశత్రవః॥ 13-119-10 (86087) 
న చ గోబ్రాహ్మణేఽవజ్ఞా కార్యా తే శాంతిమిచ్ఛతా।
గోబ్రాహ్మణస్య నిశ్వాసః శోషయేదపి దేవతాః॥ 13-119-11 (86088) 
గోబ్రాహ్మణప్రియో నిత్యం స్వస్తిశబ్దముదాహరన్।
పృథివ్యామంతరిక్షే చ నాకపృష్ఠే చ విక్రమేత్॥ 13-119-12 (86089) 
యచ్చ తేఽన్యద్భవేత్కృత్యం తన్మే బ్రూయాః సమాసతః।
తత్తే సర్వం కరిష్యామి సత్యేనైతద్బ్రవీమి తే॥ 13-119-13 (86090) 
ఇంద్ర ఉవాచ। 13-119-14x (7133) 
ఇచ్ఛేయం గోషు నియతం వస్తుం దేవి బ్రవీమి తే।
ఏభిః సురగణైః సార్ధం మమానుగ్రహమాచర॥ 13-119-14 (86091) 
సురభిరువాచ। 13-119-15x (7134) 
గవాం శరీరం ప్రత్యక్షమేతత్కౌశిక లక్ష్యే।
యో యత్రోత్సహతే వస్తుం స తత్ర వసతాం సురః॥ 13-119-15 (86092) 
సర్వం పవిత్రం పరమం గవాం గాత్రం సుపూజితం।
తథా కురుష్వ భద్రం తే యథా త్వం శక్ర మన్యసే॥ 13-119-16 (86093) 
భీష్మ ఉవాచ। 13-119-17x (7135) 
తస్యాస్తద్వచనం శ్రుత్వా సురభ్యాః సురసత్తమః।
సహ సర్వైః సురగణైరభజత్సౌరభీం ప్రజాం॥ 13-119-17 (86094) 
శృంగే వక్త్రే చ జిహ్వాయాం దేవరాజః సమావిశత్।
సర్వచ్ఛిద్రేషు పవనః పాదేషు మరుతాం గణాః॥ 13-119-18 (86095) 
కకుదం సర్వగో రుద్రః కుక్షౌ చైవ హుతాశనః।
సరస్వతీ స్తనేష్వగ్ర్యా శ్రీః పురీషే జగత్ప్రియా॥ 13-119-19 (86096) 
మూత్రే కీర్తిశ్చ గంగా చ మేధా పయసి శాశ్వతీ।
వక్త్రే సోమశ్చ వై దేవో హృదయే భగవాన్యమః॥ 13-119-20 (86097) 
ధర్మః పుచ్ఛే క్రియా లోంని భాస్కరశ్చక్షుషీ శ్రితః।
సిద్ధాః సంధిషు సిద్ధిశ్చ తపస్తేజశ్చ చేష్టనే॥ 13-119-21 (86098) 
ఏవం సర్వే సురగణా నియతా గాత్రవర్త్మసు।
మహతీ దేవతా గావో బ్రాహ్మణైః పరిసంస్కృతాః॥ 13-119-22 (86099) 
గామాశ్రయంతి సహితా దేవా హి ప్రభవిష్ణవః।
కిమాసాం సర్వభావేన విదధ్యాద్భగవాన్ప్రియం॥ 13-119-23 (86100) 
భవాంశ్చ పరయా భక్త్యా పూజయస్వ నరేశ్వర।
గావస్తు పరమం లోకే పవిత్రం పావనం హవిః॥ 13-119-24 (86101) 
నిపాత్య భక్షితః స్వర్గాద్భార్గవః ఫేనపః కిల।
స చ ప్రాణాన్పునర్లబ్ధ్వా తతో గోలోకమాశ్రితః॥' ॥  13-119-25 (86102) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనవింశత్యధికశతతమోఽధ్యాయః॥ 119 ॥





అనుశాసనపర్వ - అధ్యాయ 120

॥ శ్రీః ॥

13.120. అధ్యాయః 120 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి పేనపోపాఖ్యానకథనారభ్యః॥ 1 ॥ త్రిశిఖరగిర్యాశ్రమవాసినే సుమిత్రనాంనే విప్రవరాయ ఆంగిరసేనైకస్యా గోర్దానం॥ 2 ॥ తస్యా వంశేఽసంఖ్యేయానాం గవాం సంభవః॥ 3 ॥ సుమిత్రేణ వత్సముఖోద్గతక్షీరఫేనపానాత్ఫేనప ఇతి నామాధిగమః॥ 4 ॥

Mahabharata - Anushaasana Parva - Chapter Text

<a id="anuzAsana-13-120-1x"
name="anuzAsana-13-120-1x">`యుధిష్ఠిర ఉవాచ।

కః ఫేనపేతి నాంనాఽసౌ కథం వా భక్షితః పురా।
మృత ఉజ్జీవితః కస్మాత్కథం గోలోకమాశ్రితః॥ 13-120-1 (86103) 
విరుద్వే మానుషే లోకే తథా సమయవర్త్మసు।
క్రతే దైవం హి దుష్ప్రపం మానుషేషు విశేషతః। 
సంశయో మే మహానత్ర తన్మే వ్యాఖ్యాతుమర్హసి॥ భీష్మ ఉవాచ।  13-120-2 (86104) 
శ్రూయతే భార్గవే వంశే సుమిత్రో నామ భారత।
వేదాధ్యయనసంపన్నో విపులే తపసి స్థితః॥ 13-120-3 (86105) 
వానప్రస్థాశ్రమే యుక్తః స్వకర్మనిరతః సదా।
వినయాచారతత్వజ్ఞః సర్వధర్మార్థకోవిదః॥ 13-120-4 (86106) 
యత్నాత్త్రిషవణస్నాయీ సంధ్యోపాసనతత్పరః।
అగ్నిహోత్రరతః క్షాంతో జపంజుహ్వచ్చ నిత్యదాః॥ 13-120-5 (86107) 
పితృదేవాంశ్చ నియతమతిర్థీంశ్చ స పూజయన్।
ప్రాణసంధారణార్థం చ యత్కించిదుపహారయన్॥ 13-120-6 (86108) 
గిరిస్త్రిశిఖరో నామ యతః ప్రభవతే నదీ।
కులజేతి పురాణేషు విశ్రుతా రుద్రనిర్మితా॥ 13-120-7 (86109) 
తస్యాస్తీరే సమే దేశే పుష్పమాలాసమాకులే।
వన్యౌషధిద్రుమోపేతే నానాపక్షిమృగాయుతే॥ 13-120-8 (86110) 
వ్యపేతదంశమశకే ధ్వాంక్షగృధ్రైరసేవితే।
కృష్ణదర్భతృణప్రాయే సురంయే జ్యోతిరశ్మిని॥ 13-120-9 (86111) 
సర్వోన్నతైః సమైః శ్యామైర్యాజ్ఞీయైస్తరుభిర్వృతే।
తత్రాశ్రమపదం పుణ్యం భృగూణామభవత్పురా।  13-120-10 (86112) 
ఉవాస తత్ర నియతః సుమిత్రో నామ భార్గవః।
యథోద్దిష్టేన పూర్వేషాం భృగూణాం సాధువర్త్మనా॥ 13-120-11 (86113) 
తస్మా ఆంగిరసః కశ్చిద్దదౌ గాం శర్కరీం శుభాం।
వర్షాసు పశ్చిమే మాసి పౌర్ణమాస్యాం శుచివ్రతః॥ 13-120-12 (86114) 
స తాం లబ్ధ్వా ధర్మశీలశ్చింతయామాస తత్పరః।
సుమిత్రః పరయా భక్త్యా జననీమివ మాతరం॥ 13-120-13 (86115) 
తేన సంధుక్ష్యమాణా సా రోహిణీ కామరూపిణీ।
ప్రవృద్ధిమగమచ్ఛ్రేష్ఠా ప్రాణతశ్చ సుదర్శనా॥ 13-120-14 (86116) 
సిరావిముక్తపార్శ్వాంతా విపులాం కాంతిముద్వహత్।
శ్యామపార్శ్వాంతపృష్ఠా సా సురభిర్మధుపింగలా॥ 13-120-15 (86117) 
బృహతీ సూక్ష్మరోమాంతా రూపోదగ్రా తనుత్వచా।
కృష్ణపుచ్ఛా శ్వేతవక్త్రా సమవృత్తపయోధరా॥ 13-120-16 (86118) 
పృష్ఠోన్నతా పూర్వనతా శంకుకర్ణీ సులోచనా।
దీర్ఘజిహ్వా హ్రస్వశృంగీ సంపూర్ణదశనాంతరా॥ 13-120-17 (86119) 
మాంసాధికగలాంతా సా ప్రసన్నా శుభదర్శనా।
నిత్యం శమయుతా స్నిగ్ధా సంపూర్ణోదాత్తనిస్వనా॥ 13-120-18 (86120) 
ప్రాజాపత్యైర్గవాం నిత్యం ప్రశస్తైర్లక్షణైర్యుతా।
యౌవనస్థేవ వనితా శుశుభే రూపశోభయా॥ 13-120-19 (86121) 
వృషేణోపగతా సా తు కల్యా మధురదర్శనా।
మిథునం జనయామాస తుల్యరూపమివాత్మనః॥ 13-120-20 (86122) 
సంవర్ధయామాస స తాం సవత్సాం భార్గవో మునిః।
తయోః ప్రజాధిసంసర్గాత్సహస్రం చ గవామభూత్॥ 13-120-21 (86123) 
గవాం జాతిసహస్రాణి సంభూతాని పరస్పరం।
ఋషభాణాం చ రాజేంద్ర నైవాంతః ప్రతిదృశ్యతే॥ 13-120-22 (86124) 
తైరాశ్రమపదం రంయమరణ్యం చైవ సర్వశః।
సమాకులం సమభవన్మేఘైరివ నభస్థలం॥ 13-120-23 (86125) 
కాని చిత్పద్మవర్ణాని కింశుకాభాని కానిచిత్।
రుక్మవర్ణాని చాన్యాని చంద్రాంశుసదృశాని చ॥ 13-120-24 (86126) 
తథా రాజతవర్ణాని కానిచిల్లోహితాని వై।
నీలలోహితతాంరాణి కృష్ణాని కపిలాని చ। 
నానారాగవిచిత్రాణి యూథాని కులయూథప॥  13-120-25 (86127) 
న చ క్షీరం సుతస్నేహాద్వత్సానాముపజీవతి।
భార్గవః కేవలం చాసీద్గవాం ప్రాణాయనే రతః॥ 13-120-26 (86128) 
తథా శుశ్రూషతస్తస్య గవాం హితమవేక్షతః।
వ్యతీయాత్సుమాహాన్కాలో వత్సోచ్ఛిష్టేన వర్తతః॥ 13-120-27 (86129) 
క్షుత్పిపాసాపరిశ్రాంతః సతతం ప్రస్రవం గవాం।
వత్సైరుచ్ఛిష్టముదితం బహుక్షీరతయా బహు॥ 13-120-28 (86130) 
పీతవాంస్తేన నామాస్య ఫేనపేత్యభివిశ్రుతం।
గౌతమస్యాభినిష్పన్నమేవం నామ యుధిష్ఠిర॥ ॥ 13-120-29 (86131) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి వింశత్యధికశతతమోఽధ్యాయః॥ 120 ॥

Mahabharata - Anushaasana Parva - Chapter Footnotes

7-120-7 కూలహేతి పురాణేష్వితి ట.ధ.పాఠః॥





అనుశాసనపర్వ - అధ్యాయ 121

॥ శ్రీః ॥

13.121. అధ్యాయః 121 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఫేనపస్య గోభిః కదాచన గోలోకాదేత్య గిరిహ్రదే స్త్రీరూపధారణేన విహరమాణానాం గవామవలోకనం॥ 1 ॥ ఫేనపస్య గోభిః స్వేషాం గోలోకప్రాప్త్యుపాయం పృష్టాభిస్తాభిస్తాః ప్రతి రంతిదేవస్య సత్రే ఆత్మనాం పశుత్వోపకల్పనస్య తదుపాయత్వోక్తిః॥ 2 ॥ ఫేనపస్య స్వేష్వతివత్సలతయా యాగీయపశుత్వే తదభ్యనుజ్ఞానస్య దుఃసంపాదతాం చింతయంతీషు తాసు కపిలాభిస్తాభ్యః స్వేషామేవ గోషు శ్రైష్ఠ్యప్రాప్తిరూపవరాధిగమేన పేనపవధప్రతిజ్ఞానం॥ 3 ॥

Mahabharata - Anushaasana Parva - Chapter Text

<a id="anuzAsana-13-121-1x"
name="anuzAsana-13-121-1x">భీష్మ ఉవాచ।

కదాచిత్కామరూపిణ్యో గావః స్త్రీవేషమాశ్రితాః।
హ్రదే క్రీడంతి సంహృష్టా గాయంత్యః పుణ్యలక్షణాః॥?  13-121-1 (86132) 
దదృశుస్తస్య గావో వై విస్మయోత్ఫుల్లలోచనాః।
ఊచుశ్చ కా యూయమితి స్త్రియో మానుషయా గిరా॥ 13-121-2 (86133) 
స్త్రియ ఊచుః। 13-121-3x (7136) 
గావ ఏవ వయం సర్వకర్మభిః శోభనైర్యుతాః।
సర్వాః స్త్రీవేషధారిణ్యో యథాకామం చరామేహే।  13-121-3 (86134) 
గావ ఊచుః। 13-121-4x (7137) 
గవాం గావః పరం దైవం గవాం గావః పరా గతిః।
కథయధ్వమిహాస్మాకం కేన వః సుకృతాం గతిః॥ 13-121-4 (86135) 
స్త్రియ ఊచుః। 13-121-5x (7138) 
అస్మాకం హవిషా దేవా బ్రాహ్మణాస్తర్పితాస్తథా।
కవ్యేన పితరశ్చైవ హవ్యేనాగ్నిశ్చ తర్పితః॥ 13-121-5 (86136) 
ప్రజయా చ తథాఽస్మాకం కృషిరభ్యుద్ధృతా సదా।
శకటైశ్చాపి సంయుక్తా దశవాహశతేన వై॥ 13-121-6 (86137) 
తదేతైః సుకృతైః స్ఫీతైర్వయం యాశ్చైవ నః ప్రజాః।
గోలోకమనుసంప్రాప్తా యః పరం కామగోచరః॥ 13-121-7 (86138) 
యూయం తు సర్వా రోహిణ్యః సప్రజాః సహపుంగవాః।
అధోగామిన్య ఇత్యేవ పశ్యామో దివ్యచక్షుషా॥ 13-121-8 (86139) 
గావ ఊచుః। 13-121-9x (7139) 
ఏవం గవాం పరం దైవం గావ ఏవ పరాయణం।
స్వపక్ష్యాస్తారణీయా వః శరణాయ గతా వయం॥ 13-121-9 (86140) 
కిమస్మాభిః కరణీయం వర్తితవ్యం కథంచన।
ప్రాప్నుయామ చ గోలోకం భవామ న చ గర్హితాః॥ 13-121-10 (86141) 
స్త్రియ ఊచుః। 13-121-11x (7140) 
వర్తతే రంతిదేవస్య సత్రం వర్షసహస్రకం।
తత్ర తస్య నృపస్యాశు పశుత్వముపగచ్ఛతః॥ 13-121-11 (86142) 
తతస్తస్యోపయోగేన పశుత్వే యజ్ఞసంస్కృతాః।
గోలోకాన్ప్రాప్స్యథ శుభాంస్తేన పుణ్యేన సంయుతాః॥ 13-121-12 (86143) 
భీష్మ ఉవాచ। 13-121-13x (7141) 
ఏతత్తాసాం వచః శ్రుత్వా గవాం సంహృష్టమానసాః।
గమనాయ మనశ్చక్రురౌత్సుక్యం చాగమన్పరం॥ 13-121-13 (86144) 
న హి నో భార్గవో దాతా పశుత్వేనోపయోజనం।
యజ్ఞస్తస్య నరేంద్రస్య వర్తతే ధర్మతస్తథా॥ 13-121-14 (86145) 
వయం న చాననుజ్ఞాతాః శక్తా గంతుం కథంచన।
అవోచన్నథ తత్రత్యా భార్గవో వధ్యతామయం॥ 13-121-15 (86146) 
ఏతత్సర్వా రోచయత న హి శక్యమతోఽన్యథా।
లోకాన్ప్రాప్తుం సహాస్మాభిర్నిశ్చయః క్రియతామయం॥ 13-121-16 (86147) 
న తు తాసాం సమేతానాం కాచిద్ధోరేణ చక్షుషా।
శక్నోతి భార్గవం ద్రష్టుం సత్కృతేనోపసంయుతా॥ 13-121-17 (86148) 
అథ పద్మసవర్ణాభా భాస్కరాంశుసమప్రభాః।
జపాలోహితతాంరాక్ష్యో నిర్మాంసకఠినాననాః॥ 13-121-18 (86149) 
రోహిణ్యః కపిలాః ప్రాహుః సర్వాసాం వై సమక్షతః।
మేఘస్తనితనిర్ఘోషాస్తేజోభిరభిరంచితాః॥ 13-121-19 (86150) 
వయం హి తం వధిష్యామః సుమిత్రం నాత్రం సంశయః।
సుకృతం పృష్ఠతః కృత్వా కిం నః శ్రేయో విధాస్యథ॥ 13-121-20 (86151) 
గావ ఊచుః। 13-121-21x (7142) 
కపిలాః సర్వవర్ణేషు ప్రధానత్వమవాప్స్యథ।
గవాం శతఫలా చైకాం దత్త్వా ఫలమవాప్స్యతి॥ 13-121-21 (86152) 
భీష్మ ఉవాచ। 13-121-22x (7143) 
ఏతద్గవాం వచః శ్రుత్వా కపిలా హృష్టమానసాః।
చక్రుః సర్వా భార్గవస్య సుమిత్రస్య వధే మతిం॥' ॥  13-121-22 (86153) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకవింశత్యధికశతతమోఽధ్యాయః॥ 121 ॥

Mahabharata - Anushaasana Parva - Chapter Footnotes

7-121-2 తస్య ఫేనపస్య స్త్రియః ప్రతి॥ 7-121-4 సుకృతాం పుణ్యకృతాం॥ 7-121-6 శక్తాశ్చాపి తథా యుక్తా ఇతి థ.ధ.పాఠః॥





అనుశాసనపర్వ - అధ్యాయ 122

॥ శ్రీః ॥

13.122. అధ్యాయః 122 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఫేనపస్య గోభక్తయుద్రేకసంతుష్టాభిర్గోలోకాదాగతగోమాతృభిః యోగప్రభావేణ శరీరాద్వియోజనేన స్వలోకప్రాపణపూర్వకం తస్మిన్కపిలానిశ్చయనివేదనం॥ 1 ॥ తతః కపిలాభిర్యథాప్రతిజ్ఞం శృంగాఘాతాదినా ఫేనపస్య కుణపశరీరవిభేదనం॥ 2 ॥

Mahabharata - Anushaasana Parva - Chapter Text

<a id="anuzAsana-13-122-1x"
name="anuzAsana-13-122-1x">`భీష్మ ఉవాచ।

యాస్తు గోమాతరస్తస్య కామచారిణ్య ఆగతాః।
సమీపం హి సుమిత్రస్య కృతజ్ఞాః సముపస్థితాః॥ 13-122-1 (86154) 
అభిప్రశస్య చైవాహుస్తమృషిం పుణ్యదర్శనాః।
గోలోకాదాగతా వేద వృషగోమాతరో వయం॥ 13-122-2 (86155) 
సుప్రీతాః స్మ వరం గృహ్ణ యమిచ్ఛసి మహామునే।
యద్భి గోషు పరాం బుద్ధిం కృతవానసి నిత్యదా॥ 13-122-3 (86156) 
సుమిత్ర ఉవాచ। 13-122-4x (7144) 
ప్రీతోస్ంయనుగృహీతోస్మి యన్మాం గోమాతరః శుభాః।
సుప్రీతమనసః సర్వాస్తిష్ఠంతే చ వరప్రదాః॥ 13-122-4 (86157) 
భవేద్గోష్వేవ మే భక్తిర్యథైవాద్య తథా సదా।
గోఘ్నాశ్చైవావసీదంతు నరా బ్రహ్మద్విషశ్చ యే॥ 13-122-5 (86158) 
గోమాతర ఊచుః। 13-122-6x (7145) 
ఏవమేతదృషిశ్రేష్ఠ హితం వదసి నః ప్రియం।
ఏహి గచ్ఛ సహాఽస్మాభిర్గోలోకమృషిసత్తమ॥ 13-122-6 (86159) 
సుమిత్ర ఉవాచ। 13-122-7x (7146) 
యూయమిష్టాం గతిం యాంతు న హ్యహం గంతుముత్సహే।
ఇమా గావః సముత్సృజ్య తపస్విన్యో మమ ప్రియాః॥ 13-122-7 (86160) 
భీష్మ ఉవాచ। 13-122-8x (7147) 
తాస్తు తస్య వచః శ్రుత్వా కపిలానాం సుదారుణం।
నిత్యుస్తమృషిముత్క్షిప్య భార్గవం నభ ఉద్వహన్॥ 13-122-8 (86161) 
కలేవరం తు తత్రైవ తస్య సంన్యస్య మాతరః।
నిష్కృష్య కరణం యోగాదానయన్భార్గవస్య వై॥ 13-122-9 (86162) 
సర్వం చాస్య తదాచఖ్యుః కపిలానాం విచేష్టితం।
యదర్థం హరణం గోభిర్గోలోకం లోకమాతరః॥ 13-122-10 (86163) 
తతస్తు కపిలాస్తత్ర తస్య దృష్ట్వా కలేవరం।
తథాప్రతిజ్ఞం శృంగైశ్చ ఖురైశ్చాప్యవచూర్ణయన్॥ 13-122-11 (86164) 
తతః సంఛిద్య బహుధా భార్గవం నృపసత్తమ।
యుయుర్యత్రేతరా గావస్తచ్చ సర్వం న్యవేదయన్॥ 13-122-12 (86165) 
అథ గోమాతృభిః శప్తాస్తా గావః పృథివీచరాః।
అమేధ్యవదనాః క్షిప్రం భవధ్వం బ్రహ్మఘాతకాః॥ 13-122-13 (86166) 
ఏవం కృతజ్ఞా గావో హి యతా గోమాతరో నృప।
ఋషిశ్చ ప్రాప్తవాఁల్లోకం గావశ్చ పరిమోక్షితాః॥' ॥  13-122-14 (86167) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వావింశత్యధికశతతమోఽధ్యాయః॥ 122 ॥

Mahabharata - Anushaasana Parva - Chapter Footnotes

7-122-2 వేద విద్ధి। ఋషే గోమాతరో వయమితి థ.పాఠః॥ 7-122-8 కపిలానాం సుదారుణం సుమిత్రవధప్రతిజ్ఞానం చ శ్రుత్వా॥





అనుశాసనపర్వ - అధ్యాయ 123

॥ శ్రీః ॥

13.123. అధ్యాయః 123 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఫేనపస్య గోభీ రంతిదేవం ప్రతి తత్సత్రే స్వేషాం పశుత్వేన వినియోగప్రార్థనా॥ 1 ॥ తేన గవాం మధ్యే కస్యాశ్చిదపి సకామత్వజ్ఞానే సత్రవిరామరూపసమయకరణేన సత్రారభ్యః॥ 2 ॥ కదాజన కస్యాశ్చిద్గోర్వత్సస్నేహాద్విశసనే దుఃఖావగమేన యాగోపరమః॥ 3 ॥

Mahabharata - Anushaasana Parva - Chapter Text

<a id="anuzAsana-13-123-1x"
name="anuzAsana-13-123-1x">`భీష్మ ఉవాచ।

తా గావో రంతిదేవస్య గత్వా యజ్ఞం మనీషిణః।
ఆత్మానం జ్ఞాపయామాసుర్మహర్షీణాం సమక్షతః॥ 13-123-1 (86168) 
రంతిదేవస్తతో రాజా ప్రయతః ప్రాంజలిః శుచిః।
ఉవాచ గావః ప్రణతః కిమాగమనమిత్యపి॥ 13-123-2 (86169) 
గావ ఊచుః। 13-123-3x (7148) 
ఇచ్చామస్తవ రాజేంద్ర సత్రేఽస్మిన్వినియోజనం।
పశుత్వముపసంప్రాప్తుం ప్రసాదం కర్తుమర్హసి॥ 13-123-3 (86170) 
రంతిదేవ ఉవాచ। 13-123-4x (7149) 
నాస్తి శక్తో గవాం ఘాతం కర్తుం శతసహస్రశః।
ఘాతయిత్వా త్వహం యుష్మాన్కథమాత్మానముత్తరే॥ 13-123-4 (86171) 
యః పశుత్వేన సంయోజ్య యుష్మాన్స్వర్గం నయేదిహ।
ఆత్మానం చైవ తపసా గావః సముపగంయతాం॥ 13-123-5 (86172) 
గావ ఊచుః। 13-123-6x (7150) 
అస్మాకం తారణే యుక్తో ధర్మాత్మా తపసి స్థితః।
శ్రుతోఽస్మాభిర్భవాన్రాజంస్తతస్తు స్వయమాగతాః॥ 13-123-6 (86173) 
రంతిదేవ ఉవాచ। 13-123-7x (7151) 
మమ సత్రే పశుత్వం వో యద్యేవం హి మనీషితం।
సమయేనాహమేతేన జుహుయాం వో హుతాశనే॥ 13-123-7 (86174) 
కదాచిద్యది వః కాచిదకామా వినియుజ్యతే।
తదా సమాప్తిః సత్రస్య గవాం స్యాదితి నైష్ఠికీ॥ 13-123-8 (86175) 
గావ ఊచుః। 13-123-9x (7152) 
ఏవమస్తు మహారాజ యథా త్వం ప్రబ్రవీషి నః।
అకామాః స్యుర్యదా గావస్తదా సత్రం సమాప్యతాం॥ 13-123-9 (86176) 
భీష్మ ఉవాచ। 13-123-10x (7153) 
తతః ప్రవృత్తే గోసత్రే రంతిదేవస్య ధీమతః।
గోసహస్రాణ్యహరహర్నియుజ్యంతే శమీతృభిః॥ 13-123-10 (86177) 
ఏవం బహని వర్షాణి వ్యతీతాని నరాధిప।
గవాం వై వధ్యమానానాం న చాంతః ప్రత్యదృశ్యత॥ 13-123-11 (86178) 
గవాం చర్మసహస్రైస్తు రాశయః పర్వతోపమాః।
బభూవుః కురుశార్దూల బహుధా మేఘసంనిభాః॥ 13-123-12 (86179) 
మేదఃక్లేదవహా చైవ ప్రావర్తత మహానదీ।
అద్యాపి భువి విఖ్యాతా నదీ చర్మణ్వతీ శుభా॥ 13-123-13 (86180) 
తతః కదాచిత్స్వం వత్సం గౌరుపామంత్ర్య దుఃఖితా।
ఏహి వత్స స్తనం పాహి మా త్వం పశ్చాత్క్షుదార్దితః॥ 13-123-14 (86181) 
తప్స్యసే విమనా దుఃఖం ఘాతితాయాం మయి ధ్రువం।
ఏతే హ్యాయాంతి చండాలాః సశస్త్రామాం జిఘాంసవః॥ 13-123-15 (86182) 
అథ శుశ్రావ తాం వాణీం మానుషీం సముదాహృతాం।
రంతిదేవో మహారాజ తతస్తాం సమవారయత్॥ 13-123-16 (86183) 
స్థాపయామాస గోసత్రమథ తం పార్తివర్షభ।
సత్రోత్సృష్టాః పరిత్యక్తా గావోఽన్యాః సముపాశ్రితాః॥ 13-123-17 (86184) 
యాస్తస్య రాజ్ఞో నిహతా గావో యజ్ఞే మహాత్మనః।
తా గోలోకముపాజగ్ముః ప్రేక్షితా బ్రహ్మవాదిభిః॥ 13-123-18 (86185) 
రంతిదేవోపి రాజర్షిరిష్ట్వా యజ్ఞం యథావిధి।
తతః సఖ్యం సురపతేస్త్రిదివం చాక్షయం యయౌ॥ 13-123-19 (86186) 
ఫేనపో దివి గోలోకే ముముదే శాశ్వతీః సమాః।
అవశిష్టశ్చ యా గవస్తా బభూవుర్వనేచరాః॥ 13-123-20 (86187) 
ఫేనపాఖ్యానమేతత్తే గవాం మాహాత్ంయమేవ చ।
కథితం పావనం పుణ్యం కృష్ణద్వైపాయనేరితం॥ 13-123-21 (86188) 
నారాయణోఽపి భగవాందృష్ట్వా గోషు పరం యశః।
శుశ్రూషాం పరమాం చక్రే భక్తిం చ భరతర్షభ॥ 13-123-22 (86189) 
తస్మాత్త్వమపి రాజేంద్ర గా వై పూజయ భారత।
ద్విజేభ్యశ్చైవ సతతం ప్రయచ్ఛ కురుసత్తమ॥ ॥ 13-123-23 (86190) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రయోవింశత్యధికశతతమోఽధ్యాయః॥ 123 ॥

Mahabharata - Anushaasana Parva - Chapter Footnotes

7-123-8 కదాచిత్ కదాపి। కాచిత్ కాపి॥ 7-123-10 శమీతృభిః శమితృభిః। దీర్ఘ ఆర్షః॥





అనుశాసనపర్వ - అధ్యాయ 124

॥ శ్రీః ॥

13.124. అధ్యాయః 124 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గోమాహాత్ంయప్రతిపాదకవ్యాసశుకసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-124-1x"
name="anuzAsana-13-124-1x">`యుధిష్ఠిర ఉవాచ।

పవిత్రాణాం పవిత్రం యచ్ఛ్రేష్ఠం లోకేషు పూజితం।
మహావ్రతం మహాభాగ తన్మే బ్రూహి పితామహ॥ 13-124-1 (86191) 
భీష్మ ఉవాచ। 13-124-2x (7154) 
అత్రాప్యుదాహరంతీమమితిహాసం పురాతనం।
పితుః పుత్రస్య సంవాదం వ్యాసస్య చ శుకస్య చ॥ 13-124-2 (86192) 
ఋషీణాముత్తమం కృష్ణం భావితాత్మానమచ్యుతం।
పారంపర్యవిశేషజ్ఞం సర్వశాస్త్రార్థకోవిదం॥ 13-124-3 (86193) 
కృతశౌచః శుకస్తత్ర కృతజప్యః కృతాహ్నికః।
పరం నియమమాస్థాయ పరం ధర్మముపాశ్రితః॥ 13-124-4 (86194) 
ప్రణంయ శిరసా వ్యాసం సూక్ష్మతత్వార్థదర్శినం।
శుకః పప్రచ్ఛ వై ప్రశ్నం దానధర్మకుతూహలః॥ 13-124-5 (86195) 
బహుచిత్రాణి దానాని బహుశః శంససే మునే।
మహార్థం పావనం పుణ్యం కింస్విద్దానం మహాఫలం॥ 13-124-6 (86196) 
కేన దుర్గాణి తరతి కేన లోకానవాప్నుతే।
కేన వా మహదాప్నోతి ఇహ లోకే పరత్ర చ॥ 13-124-7 (86197) 
కే వా యజ్ఞస్య వోఢారః కేషు యజ్ఞః ప్రతిష్ఠితః।
కించ యజ్ఞస్య యజ్ఞత్వం కించ యజ్ఞస్య భేషజం। 
యజ్ఞానాముత్తమం కించ తద్భవాన్ప్రబ్రవీతు మే॥  13-124-8 (86198) 
స తస్మై భజమానాయ జాతకౌతూహలాయ చ।
వ్యాసో వ్రతనిధిః ప్రాహ గవామిదమనుత్తమం॥ 13-124-9 (86199) 
ధన్యం యశస్యమాయుష్యం లోకే శ్రుతిసుఖావహం।
యత్పవిత్రం పవిత్రాణాం మంగలానాం చ మంగలం॥ 13-124-10 (86200) 
సర్వపాపప్రశమనం తత్సమాసేన మే శృణు।
యదిదం తిష్ఠతే లోకే జగత్స్థావరజంగమం। 
గావస్తత్ప్రాప్య తిష్ఠంతి గోలోకే పుణ్యదర్శనాః॥  13-124-11 (86201) 
మాతరః సర్వభూతానాం విశ్వస్య జగతశ్చ హ।
రుద్రాణామిహ సాధ్యానాం గావ ఏవ తు మాతరః॥ 13-124-12 (86202) 
రుద్రాణాం మాతరో హ్యేతా హ్యాదిత్యానాం స్వసా స్మృతాః।
వసూనాం చ దుహిత్రస్తా బ్రహ్మసంతానమూలజాః॥ 13-124-13 (86203) 
యాసామధిపతిః పూషా మరుతో వాలబంధనాః।
ఐశ్వర్యం వరుణో రాజా విశ్వేదేవాః సమాశ్రితాః॥ 13-124-14 (86204) 
య ఏవం వేద తా గావో మాతరో దేవపూజితాః।
స విప్రో బ్రహ్మలోకాయ గవాం లోకాయ వా ధ్రువః॥ 13-124-15 (86205) 
గావస్తు నావమన్యేత కర్మణా మనసా గిరా।
గవాం స్థానం పరం లోకే ప్రార్థయేద్యః పరాం గతిం॥ 13-124-16 (86206) 
న పద్భ్యాం తాడయేద్గా వై న దండేన న ముష్టినా।
ఇమాం విద్యాముపాశ్రిత్య పావనీం బ్రహ్మనిర్మితాం॥ 13-124-17 (86207) 
మాతౄణామన్వవాయే చ న గోమధ్యే న గోవ్రజే।
నరో మూత్రపురీషస్య దృష్ట్వా కుర్యాద్విసర్జనం॥ 13-124-18 (86208) 
శుద్ధాశ్చందనశీతాంగ్యశ్చంద్రరశ్మిసమప్రభాః।
సౌంయాః సురభ్యః సుభగా గావో గుగ్గులుగంధయః॥ 13-124-19 (86209) 
సర్వే దేవాఽవిశన్గా వై సముద్రమివ సింధవః।
దివం చైవాంతరిక్షం చ గవాం వ్యుష్టిం సమశ్నుతే॥ 13-124-20 (86210) 
దధినా జుహుయాదగ్నిం దధినా స్వస్తి వాచయేత్।
దధి దద్యాచ్చ ప్రాశేత గవాం వ్యుష్టిం సమశ్నుతే॥ 13-124-21 (86211) 
ఘృతేన జుహుయాదగ్నిం ఘృతేన స్వస్తి వాచయేత్।
ఘృతమాలభ్య ప్రాశ్నీయాద్గవాం వ్యుష్టిం సమశ్నుతే॥ 13-124-22 (86212) 
గావః సంజీవనా యాస్తు గావో దానమనుత్తమం।
తాః పుణ్యగోపాః సుఫలా భజమానం భజంతు మాం॥ 13-124-23 (86213) 
యేన దేవాః పవిత్రేణ స్వర్గలోకమితో గతాః।
తత్పవిత్రం పవిత్రాణాం మమ మూర్ధ్ని ప్రతిష్ఠితం॥ 13-124-24 (86214) 
వీణామృదంగపణవా గవాం గాత్రం ప్రతిష్ఠితాః।
క్రీడారతివిహారార్థే త్రిషు లోకేషు వర్తతే॥ 13-124-25 (86215) 
న తత్ర దేవా వర్తంతే నాగ్నిహోత్రాణి జుహ్వతి।
న యజ్ఞైరిజ్యతే చాత్ర యత్ర గౌర్వై న దృశ్యతే॥ 13-124-26 (86216) 
క్షీరం దధి ఘృథం యాసాం రసానాముత్తమో రసః।
అమృతప్రభవా గావస్త్రైలోక్యం యేన జీవతి॥ 13-124-27 (86217) 
ఇమామాహూయ ధేనుం చ సవత్సాం యజ్ఞమాతరం।
ఉపాహ్వయంతి యాం విప్రా గావో యజ్ఞహవిష్కృతం॥ 13-124-28 (86218) 
యా మేధ్యా ప్రథమం కర్మ ఇయం ధేనుః సరస్వతీ।
పౌర్ణమాసేన వత్సేన కామం కామగుణాన్వితా॥ 13-124-29 (86219) 
యత్ర సర్వమిదం ప్రోతం యత్కించిజ్జంగమం జగత్।
స గౌర్వై ప్రథమా పుణ్యా సర్వభూతహితే రతా॥ 13-124-30 (86220) 
ధారణాః పావనాః పుణ్యా భావనా భూతభావనాః।
గావో మామభిరక్షంతు ఇహ లోకే పరత్ర చ॥ 13-124-31 (86221) 
ఏష యజ్ఞః సహోపాంగ ఏష యజ్ఞః సనాతనః।
వేదాః సహోపనిషదో గవాం రూపాః ప్రతిష్ఠితాః॥ 13-124-32 (86222) 
ఏతత్తాత మయా ప్రోక్తం గవామిహ పరం మతం।
సర్వతః శ్రావయేన్నిత్యం ప్రయతో బ్రహ్మసంసది॥ 13-124-33 (86223) 
శ్రుత్వా లభేత తాఁల్లోకాన్యే మయా పరికీర్తితాః।
శ్రావయిత్వాపి ప్రీతాత్మా లోకాంస్తాన్ప్రతిపద్యతే  13-124-34 (86224) 
ధేనుమేకాం సమాదద్యాదహన్యహని పావనీం।
తత్తథా ప్రాప్నుయాద్విప్రః పఠన్వై గోమతీం సదా॥ 13-124-35 (86225) 
అథ ధేనుర్న విద్యతే తిలధేనుమనుత్తమాం।
దద్యాద్గోమతికల్పేన తాం ధేనుం సర్వపావనీం॥ 13-124-36 (86226) 
ఆహ్నికం గోమతీం నిత్యం యః పఠేత సదా నరః।
సర్వపాపాత్ప్రముచ్యేత ప్రయతాత్మా య ఆచరేత్॥ 13-124-37 (86227) 
ఘృతం వా నిత్యమాలభ్య ప్రాశ్య వా గోమతీం జపేత్।
స్నాత్వా వా గోకరీషేణ పఠన్పాపాత్ప్రముచ్యతే॥ 13-124-38 (86228) 
మనసా గోమతీం జప్యేద్గోమత్యా నిత్యమాహ్నికం।
న త్వేన దివసం కుర్యాద్వ్యర్థం గోమత్యపాఠకః॥ 13-124-39 (86229) 
గోమతీం జపమానా హి దేవా దేవత్వమాప్నువన్।
ఋషిత్వమృషయశ్చాపి గోమత్యా సర్వమాప్నువన్॥ 13-124-40 (86230) 
బద్ధో బంధాత్ప్రముచ్యేత కృచ్ఛ్రాన్ముచ్యేత సంకటాత్।
గోమతీం సేవతే యస్తు లభతే ప్రియసంగమం॥ 13-124-41 (86231) 
ఏతత్పవిత్రం కార్త్స్న్యేన ఏతద్వ్రతమనుత్తమం।
ఏతత్తు పృథివీపాల పావనం శృణ్వతాం సదా॥ 13-124-42 (86232) 
పుత్రకామాశ్చ యే కేచిద్ధనకామాశ్చ మానవాః।
అద్ధానే చోరవైరిభ్యో ముచ్యతే గోమతీం పఠన్॥ 13-124-43 (86233) 
పూర్వవైరానుబంధేషు రణఏ చాప్యాతతాయినః।
లభేత జయమేవాశు సదా గోమతిపాఠకః॥'॥ ॥ 13-124-44 (86234) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్వింశత్యధికశతతమోఽధ్యాయః॥ 124 ॥

Mahabharata - Anushaasana Parva - Chapter Footnotes

7-124-1 దేవవ్రత మహాభాగేతి క.పాఠః॥ 7-124-18 మాతౄణామనుపాతే చేతి థ.పాఠ.॥ 7-124-26 యత్ర గౌర్వై న దుహ్యతే ఇతి థ.పాఠ॥





అనుశాసనపర్వ - అధ్యాయ 125

॥ శ్రీః ॥

13.125. అధ్యాయః 125 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వ్యాసేన శుకంప్రతి బ్రాహ్మణేతరవర్ణానాం కపిలాక్షీరోపజీవనార్హత్వాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-125-1x"
name="anuzAsana-13-125-1x">`శుక ఉవాచ।

క్షత్రియాశ్చైవ శూద్రాశ్చ మంత్రహీనాశ్చ యే ద్విజాః।
కపిలాముపజీవంతి కథమేతత్పితర్భవేత్॥ 13-125-1 (86235) 
శ్రీవ్యాస ఉవాచ। 13-125-2x (7155) 
క్షత్రియాశ్చైవ శూద్రాశ్చ మంత్రహీనాశ్చ యే ద్విజాః।
కపిలాముపజీవంతి తేషాం వక్ష్యామి నిర్ణయం॥ 13-125-2 (86236) 
కపిలాస్తూత్తమా లోకే గోషు చైవోత్తమా మతాః।
తాసాం దాతా లభేత్స్వర్గం విధినా యశ్చ సేవతే॥ 13-125-3 (86237) 
స్పృశేత కపిలాం యస్తు దండేన చరణేన వా।
స తేన స్పర్శమాత్రేణ నరకాయోపపద్యతే॥ 13-125-4 (86238) 
మంత్రేణ యుంజ్యాత్కపిలాం మంత్రేణైవ ప్రముంచతే।
మంత్రిహీనం తు యో యుంజాత్కృమియోనౌ ప్రసూయతే॥ 13-125-5 (86239) 
ప్రహారాహతమర్మాంగా దుఃఖేన చ జడీకృతా।
పదాని యావద్గచ్ఛేత తావల్లోకాన్కృమిర్భవేత్॥ 13-125-6 (86240) 
యావంతో బిందవస్తస్యాః శోణితస్య క్షితిం గతాః।
తావద్వర్షసహస్రాణి నరకం ప్రతిపద్యతే॥ 13-125-7 (86241) 
మంత్రేణ యుంజ్యాత్కపిలాం మంత్రేణ వినియోజయేత్।
మంత్రహీనైరనుయుతో మంజయేత్తమసి ప్రభో॥ 13-125-8 (86242) 
కపిలాం యేఽపి జీవంతి బుద్ధిమోహాన్వితా నరాః।
తేఽపి వర్షసహస్రాణి పతంతి నరకే నృప॥ 13-125-9 (86243) 
అథ న్యాయేన యే విప్రాః కపిలాముపయుంజతే।
తస్మింల్లోకే ప్రమోదంతే లోకాశ్చైషామనామయాః॥ 13-125-10 (86244) 
విధినా యే న కుర్వంతి శూద్రాస్తానుపధారయ॥' ॥  13-125-11 (86245) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచవింశత్యధికశతతమోఽధ్యాయః॥ 125 ॥





అనుశాసనపర్వ - అధ్యాయ 126

॥ శ్రీః ॥

13.126. అధ్యాయః 126 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వ్యాసేన శుకంప్రతి కపిలానాం గవాం స్వాంగప్రవేశనేన దేవేభ్యః ప్రచ్ఛన్నమాత్మనోగోపనాత్పరితుష్టస్యాగ్నేర్వరాత్సర్వశ్రైష్ఠ్యప్రాప్తికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-126-1x"
name="anuzAsana-13-126-1x">`శుక ఉవాచ।

నానావర్ణైరుపేతానాం గవాం కిం మునిసత్తమ।
కపిలాః సర్వవర్ణేషు వరిష్ఠత్వమవాప్నువన్॥ 13-126-1 (86246) 
వ్యాస ఉవాచ। 13-126-2x (7156) 
శృణు పుత్ర యథా గోషు వరిష్ఠాః కపిలాః స్మృతాః।
కపిలత్వం చ సంప్రాప్తాః పూజ్యాశ్చి సతతం నృషు॥ 13-126-2 (86247) 
అగ్నిః పురాపచక్రామ దేవేభ్య ఇతి నః శ్రుతం।
దేవేభ్యో మాం ఛాదయత శరణ్యాః శరణం గతం॥ 13-126-3 (86248) 
ఊచుస్తాః సహితాస్తత్ర స్వాగతం తవ పావకః।
ఇహ గుప్తస్త్వమస్మాభిర్న దేవైరుపలప్స్యసే॥ 13-126-4 (86249) 
అథ దేవా వివిత్సంతః పావకం పరిచక్రముః।
గోషు గుప్తం చ విజ్ఞాయ తాః క్షిప్రముపతస్థిరే॥ 13-126-5 (86250) 
యుష్మాసు నివసత్యగ్నిరితి గాః సమచూచుదన్।
ప్రకాశ్యతాం హుతవహో లోకాన్న చ్ఛేత్తుమర్హథ॥ 13-126-6 (86251) 
ఏవమస్త్విత్యునుజ్ఞాయ పావకం సమదర్శయన్॥  13-126-7 (86252) 
అధిగంయ పావకం తుష్టాస్తే దేవాః సద్య ఏవ తు।
అగ్నిం ప్రచోదయామాసుః క్రియతాం గోష్వనుగ్రహః॥ 13-126-8 (86253) 
గవాం తు యాసాం గాత్రేషు పావకః సమవస్థితః।
కపిలత్వమనుప్రాప్తాః సర్వశ్రేష్ఠత్వమేవ చ॥ 13-126-9 (86254) 
మహాఫలత్వం లోకే చ దదౌ తాసాం హుతాశనః।
తస్మాద్ధి సర్వవర్ణానాం కపిలాం గాం ప్రదాపయ। 
శ్రోత్రియాయ ప్రశాంతాయ ప్రయతాయాగ్నిహోత్రిణే॥  13-126-10 (86255) 
యావంతి రోమాణి భంతి ధేన్వా
యుగాని తావంతి పునాతి దాతౄన్। 
ప్రతిగ్రహీతౄంశ్చ పునాతి దత్తా
శిష్టే తు గౌర్వై ప్రతిపాదనేన॥ ॥  13-126-11 (86256) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షడ్వింశత్యధికశతతమోఽధ్యాయః॥ 126 ॥





అనుశాసనపర్వ - అధ్యాయ 127

॥ శ్రీః ॥

13.127. అధ్యాయః 127 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వ్యాసేన శుకంప్రతి కపిలాలక్షణవిభాగాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-127-1x"
name="anuzAsana-13-127-1x">శుక ఉవాచ।

కేన వర్ణవిభాగేన విజ్ఞేయా కపిలా భవేత్।
కతి వా లక్షణాన్యస్యా దృష్టాని మునిభిః పురా॥ 13-127-1 (86257) 
శ్రీవ్యాస ఉవాచ। 13-127-2x (7157) 
శృణు తాత యథా గోషు విజ్ఞేయా కపిలా భవేత్।
నేత్రయోః శృంగయోశ్చైవ ఖురేషు వృషణేషు చ। 
కర్ణతో ఘ్రాణతశ్చాపి షడ్విధాః కపిలాః స్మృతాః॥  13-127-2 (86258) 
ఏతేషాం లక్షణానాం తు యద్యేకమపి దృశ్యతే।
కపిలాం తాం విజానీయాదేవమాహుర్మనీషిణః॥ 13-127-3 (86259) 
ఆగ్నేయీ నేత్రకపిలా ఖురైర్మాహేశ్వరీ భవేత్।
గ్రీవాయాం వైష్ణవీ జ్ఞేయా పూష్ణో ఘ్రాణాదజాయత॥ 13-127-4 (86260) 
కర్ణతస్తు వసంతేన స్వయోనిమభిజాయతే।
గాయత్ర్యాశ్చ వృషణయోరుత్పత్తిః షడ్గుణా స్మృతా॥ 13-127-5 (86261) 
ఏవం గావశ్చ విప్రాశ్చ గాయత్రీ సత్యమేవ చ।
వసంతశ్చ సువర్ణశ్చ ఏకతః సమజాయత॥ 13-127-6 (86262) 
నేత్రయోః కపిలాం యస్తు వాహయేత దుహేత వా।
స పాపకర్మా నరకం ప్రతిష్ఠాం ప్రతిపద్యతే॥ 13-127-7 (86263) 
నరకాద్విప్రముక్తస్తు తిర్యగ్యోనిం నిషేవతే।
యదా లభేత మానుష్యం జాత్యంధో జాయతే నరః॥ 13-127-8 (86264) 
శృంగయోః కపిలాం యస్తు వాహయేత దుహేత వా।
తిర్యగ్యోనిం స లభతే జాయమానః పునః పునః॥ 13-127-9 (86265) 
ఖురేషు కపిలాం యస్తు వాహయేత దుహేత వా।
తమస్యపారే మజ్జేత ధనహీనో నరాధమః॥ 13-127-10 (86266) 
కపిలాం వాలధానేషు వాహయేత దుహేత వా।
నిరాశ్రయః సదా చైవ జాయతే యది చేత్కృమిః॥ 13-127-11 (86267) 
కర్ణేన కపిలాం యస్తు జానన్నప్యుపజీవతి।
సహస్రశః శుచిర్భుత్వా మానుష్యం ప్రాప్నుయాదథ। 
చండాలః పాపయోనిశ్చ జాయతే స నరాధమః॥  13-127-12 (86268) 
ఘ్రాణేన కపిలాం యస్తు ప్రమాదాదుపజీవతి।
సోఽపి వర్షసహస్రాణి తిర్యగ్యోనౌ ప్రజాయతే॥ 13-127-13 (86269) 
వ్యాధిగ్రస్తో జడో రోగీ భవేన్మానుష్యమాగతః॥  13-127-14 (86270) 
మధుసర్పిస్సుగంధాస్తు కపిలాః శాస్త్రతః స్మృతాః।
ఏతాః సముపజీవేత సోఽపి తిర్యక్షు జాయతే॥ 13-127-15 (86271) 
స్థావరత్వమనుప్రాప్తో యది మానుష్యతాం లభేత్।
అల్పాయుః స భవేజ్జాతో హీనవర్ణకులోద్భవః॥ 13-127-16 (86272) 
యే తు పాపా హ్యసూయంతే కపిలాం వాహయంతి చ।
నిరయేషు ప్రతిష్ఠంతే యావదాభూతసంప్లవం॥ ॥ 13-127-17 (86273) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తవింశత్యధికశతతమోఽధ్యాయః॥ 127 ॥

Mahabharata - Anushaasana Parva - Chapter Footnotes

7-127-7 వాహయేన దమేత వేతి థ.పాఠ.॥





అనుశాసనపర్వ - అధ్యాయ 128

॥ శ్రీః ॥

13.128. అధ్యాయః 128 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శ్రియో బలాత్కారేణ స్వప్రార్థనయా గోమూత్రపురీషయోర్నివాసస్య కథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-128-1x"
name="anuzAsana-13-128-1x">యుధిష్ఠిర ఉవాచ।

మయా గవాం పురీషం వై శ్రియా జుష్టమితి శ్రుతం।
ఏతదిచ్ఛాంయహం శ్రోతుం సంశయోఽత్ర హి మే మహాన్॥ 13-128-1 (86274) 
భీష్మ ఉవాచ। 13-128-2x (7158) 
అత్రాప్యుదాహరంతీమమితిహాసం పురాతనం।
గోభిర్నృపేహం సంవాదం శ్రియా భారతసత్తమ॥ 13-128-2 (86275) 
గావోఽథ విస్మితాస్తస్యా దృష్ట్వా రూపస్య సంపదం॥ 13-128-3 (86276) 
గావ ఊచుః। 13-128-4x (7159) 
కాఽసి దేవి కుతో వా త్వం రూపేణాప్రతిమా భువి।
విస్మితాః స్మ మహాభాగే తవ రూపస్య సంపదా॥ 13-128-4 (86277) 
ఇచ్ఛామస్త్వాం వయం జ్ఞాతుం కా త్వం క్వ చ గమిష్యసి।
తత్త్వేన హి సువర్ణాభే సర్వమేతద్బ్రవీహి నః॥ 13-128-5 (86278) 
శ్రీరువాచ। 13-128-6x (7160) 
లోకస్య కాంతిర్భద్రం వః శ్రీర్నామాహం పరిశ్రుతా।
మయా దైత్యాః పరిత్యక్తా వినష్టాః శాశ్వతీః సమాః॥ 13-128-6 (86279) 
మయాఽభిపన్నా దేవాశ్చ మోదంతే శాశ్వతీః సమాః।
ఇంద్రో వివస్వాన్సోమశ్చ విష్ణురాపోఽగ్నిరేవ చ॥ 13-128-7 (86280) 
మయాఽభిపన్నా దీప్యంతే ఋషయో దేవతాస్తథా।
యాన్నావిశాంయహం గావస్తే వినశ్యంతి సర్వశః॥ 13-128-8 (86281) 
ధర్మశ్చార్థశ్చ కామశ్చ మయా జుష్టాః సుఖాన్వితాః।
ఏవంప్రభావాం మాం గావో విజానీత సుఖప్రదాం॥ 13-128-9 (86282) 
ఇచ్ఛామి చాపి యుష్మాసు వస్తుం సర్వాసు నిత్యదా।
ఆగత్య ప్రార్థయే యుష్మాఞ్శ్రీజుష్టా భవతాఽనఘాః॥ 13-128-10 (86283) 
గావ ఊచుః। 13-128-11x (7161) 
అధ్రువా చపలా చ త్వం సామాన్యా బహుభిః సహ।
న త్వామిచ్ఛామ భద్రం తే గంయతాం యత్ర రోచతే॥ 13-128-11 (86284) 
వపుష్మంత్యో వయం సర్వాః కిమస్మాకం త్వయాఽద్య వై।
యథేష్టం గంయతాం తత్ర కృతకార్యా వయం త్వయా॥ 13-128-12 (86285) 
శ్రీరువాచ। 13-128-13x (7162) 
కిమేతద్వః క్షమం గావో యన్మాం నేహాభినందథ।
న మాం సంప్రతిగృహ్ణీధ్వం కస్మాద్వై దుర్లభాం సతీం॥ 13-128-13 (86286) 
సత్యశ్చ లోకవాదోఽయం లోకే చరతి సువ్రతాః।
స్వయం ప్రాప్తే పరిభవో భవతీతి వినిశ్చయః॥ 13-128-14 (86287) 
మహదుగ్రం తపః కృత్వా మాం నిషేవంతి మానవాః।
దేవదానవగంధర్వాః పిశాచోరగరాక్షసాః॥ 13-128-15 (86288) 
క్షమమేతద్ధి వో గావః ప్రతిగృహ్ణీత మామిహ।
నావమన్యా హ్యహం సౌంయాస్త్రైలోక్యే సచరాచరే॥ 13-128-16 (86289) 
గావ ఊచుః। 13-128-17x (7163) 
నావమాన్యామహే దేవి న త్వాం పరిభవామహే।
అధ్రువా చలచిత్తాసి తతస్త్వాం వర్జయామహే॥ 13-128-17 (86290) 
బహునా చ కిముక్తేన గంయతాం యత్ర వాంఛసి।
వపుష్మంత్యో వయం సర్వాః కిమస్మాకం త్వయాఽనఘే॥ 13-128-18 (86291) 
శ్రీరువాచ। 13-128-19x (7164) 
అవజ్ఞాతా భవిష్యామి సర్వలోకేషు మానవైః।
ప్రత్యాఖ్యాతేతి యుష్మాభిః ప్రసాదః క్రియతాం మమ॥ 13-128-19 (86292) 
మహాభాగా భవత్యో వై శరణ్యాః శరణాగతాం।
పరిత్రాయంతు మాం నిత్యం భజమానామనిందితాం॥ 13-128-20 (86293) 
మాననామహమిచ్ఛామి భవత్యః సతతం శివాః।
అప్యేకాంగేష్వధో వస్తుమిచ్ఛామి చ సుకుత్సితే॥ 13-128-21 (86294) 
న వోఽస్తి కుత్సితం కించిదంగేష్వాలక్ష్యతేఽనఘాః।
పుణ్యాః పవిత్రాః సుభగా అవాగ్దేశం ప్రయచ్ఛథ। 
వసేయం యత్ర వో దేహే తన్మే వ్యాఖ్యాతుమర్హథ॥  13-128-22 (86295) 
ఏవముక్తాస్తు తా గావః శుభాః కరుణవత్సలాః।
సంమాన్య సహితాః సర్వాః శ్రియముచుర్నరాధిప॥ 13-128-23 (86296) 
అవశ్యం మాననా కార్యా తవాస్మాభిర్యశస్విని।
శకృన్మూత్రే నివసతాం పుణ్యమేతద్ధి నః శుభే॥ 13-128-24 (86297) 
శ్రీరువాచ। 13-128-25x (7165) 
దిష్ట్యా ప్రసాదో యుష్మాభిః కృతో మేఽనుగ్రహాత్మకః।
ఏవం భవతు భద్రం వః పూజితాఽస్మి సుఖప్రదాః॥ 13-128-25 (86298) 
భీష్మ ఉవాచ। 13-128-26x (7166) 
ఏవం కృత్వా తు సమయం శ్రీర్గోభిః సహ భారత।
పశ్యంతీనాం తతస్తాసాం తత్రైవాంతరధీయత॥ 13-128-26 (86299) 
ఏవం గోశకృతః పుత్ర మాహాత్ంయం తేఽనువర్ణితం।
మాహాత్ంయం చ గవాం భూయః శ్రూయతాం గదతో మమ॥ ॥ 13-128-27 (86300) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టవింశత్యధికశతతమోఽధ్యాయః॥ 128 ॥

Mahabharata - Anushaasana Parva - Chapter Footnotes

7-128-3 విస్మితా అభవన్నితి శేషః॥ 7-128-21 ఏకా అహం। అంగేషు మధ్యే కుత్సితే। సుప్రీతాంగేషు వో వస్తుమిచ్ఛామీహ న కుత్సితే ఇతి ధ.పాఠః॥ 7-128-23 సంమంత్ర్య సహితా ఇతి ఝ.పాఠః॥





అనుశాసనపర్వ - అధ్యాయ 129

॥ శ్రీః ॥

13.129. అధ్యాయః 129 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గోలోకస్య దేవలోకస్య దేవలోకాదప్యుపరితనత్వే నిమిత్తప్రతిపాదకబ్రహ్మశక్రసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-129-1x"
name="anuzAsana-13-129-1x">భీష్మ ఉవాచ।

యే చ గాః సంప్రయచ్ఛంతి హుతశిష్టాశినశ్చ యే।
తేషాం సత్రాణి యజ్ఞాశ్చ నిత్యమేవ యుధిష్ఠిర॥ 13-129-1 (86301) 
ఋతే దధిఘృతేనేహ న యజ్ఞః సంప్రవర్తతే।
తేన యజ్ఞస్య యజ్ఞత్వమతో మూలం చ లక్ష్యతే॥ 13-129-2 (86302) 
దానానామపి సర్వేషాం గవాం దానం ప్రశస్యతే।
గావః శ్రేష్ఠాః పవిత్రాశ్చ పావనం హ్యేతదుత్తమం॥ 13-129-3 (86303) 
పుష్ట్యర్థమేతాః సేవేత శాంత్యర్థమపి చైవ హ।
పయో దధి ఘృతం చాసాం సర్వపాపప్రమోచనం॥ 13-129-4 (86304) 
గావస్తేజః పరం ప్రోక్తమిహ లోకే పరత్ర చ।
న గోభ్యః పరమం కించిత్పవిత్రం భరతర్షభ॥ 13-129-5 (86305) 
అత్రాప్యుదాహరంతీమమితిహాసం పురాతనం।
పితామహస్య సంవాదమింద్రస్య చ యుధిష్ఠిర॥ 13-129-6 (86306) 
పరాభూతేషు దైత్యేషు శక్రస్త్రిభువనేశ్వరః।
ప్రజాః సముదితాః సర్వాః సత్యధర్మపరాయణాః॥ 13-129-7 (86307) 
అథర్షయః సగంధర్వాః కిన్నరోరగరాక్షసాః।
దేవాసురసుపర్ణాశ్చ ప్రజానాం పతయస్తథా। 
పర్యుపాసత కౌంతేయ కదాచిద్వై పితామహం॥  13-129-8 (86308) 
నారదః పర్వతశ్చైవ విశ్వావసుహహాహుహూః।
దివ్యతానేషు గాయంతః పర్యుపాసత తం ప్రభుం॥ 13-129-9 (86309) 
తత్ర దివ్యాని పుష్పాణి ప్రావహత్పవనస్తదా।
ఆజహ్రుర్ఋతవశ్చాపి సుగంధీని పృథక్పృథక్॥ 13-129-10 (86310) 
తస్మిందేవసమావాయే సర్వభూతసమాగమే।
దివ్యవాదిత్రసంఘుష్టే దివ్యస్త్రీచారణావృతే। 
ఇంద్రః పప్రచ్ఛ దేవేశమభివాద్య ప్రణంయ చ॥  13-129-11 (86311) 
దేవానాం భగవన్కస్మాల్లోకేశానాం పితామహ।
ఉపరిష్ఠాద్గవాం లోక ఏతదిచ్ఛామి వేదితుం॥ 13-129-12 (86312) 
కిం తపో బ్రహ్మచర్యం వా గోభిః కృతమిహేశ్వర॥
దేవానాముపరిష్టాద్యద్వసంత్యరజసః సుఖం॥ 13-129-13 (86313) 
తతః ప్రోవాచ బ్రహ్మా తం శక్రం బలనిషూదనం।
అవజ్ఞాతాస్త్వయా నిత్యం గావో బలనిషూదన॥ 13-129-14 (86314) 
తేన త్వమాసాం మాహాత్ంయం న వేత్సి శృణు యత్ప్రభో।
గవాం ప్రభావం పరమం మాహాత్ంయం చ సురర్షభ॥ 13-129-15 (86315) 
యజ్ఞాంగం కథితా గావో యజ్ఞ ఏవ చ వాసవ।
ఏతాభిశ్చ వినా విజ్ఞో న వర్తేత కథంచన॥ 13-129-16 (86316) 
ధారయంతి ప్రజాశ్చైతాః పయసా హవిషా తథా।
ఏతాసాం తనయాశ్చాపి కృషియోగముపాసతే॥ 13-129-17 (86317) 
జనయంతి చ ధాన్యాని బీజాని వివిధాని చ।
తతో యజ్ఞాః ప్రవర్తంతే హవ్యం కవ్యం చ సర్వశః॥ 13-129-18 (86318) 
పయో దధి ఘృతం చైవ పుణ్యాశ్చైతాః సురాధిప।
వహంతి వివిధాన్భోగాన్క్షుత్తృష్ణాపరిపీడితాః॥ 13-129-19 (86319) 
మునీంశ్చ ధారయంతీహ ప్రజాశ్చైవాపి కర్మణా।
వాసవాఽకూటవాహిన్యః కర్మణా సుకృతేన చ॥ 13-129-20 (86320) 
ఉపరిష్టాత్తతోఽస్మాకం వసంత్యేతాః సదైవ హి।
ఏతత్తే కారణం శక్ర నివాసకృతమధ్య వై। 
గావో దేవోపరిష్టాద్ధి సమాఖ్యాతాః శతక్రతో॥  13-129-21 (86321) 
ఏతా హి వరదత్తాశ్చ వరదాశ్చాపి వాసవ।
సురభ్యః పుణ్యకర్మిణ్యః పావనాః శుభలక్షణాః॥ 13-129-22 (86322) 
యదర్థం గాం గతాశ్చైవ సురభ్యః సురసత్తమ।
తచ్చ మే శృణు కార్స్న్యేన వదతో బలసూదన॥ 13-129-23 (86323) 
పురా దేవయుగే తాత దైత్యేంద్రేషు మహాత్మసు।
త్రీఁల్లోకాననుశాసత్సు విష్ణౌ గర్భత్వమాగతే॥ 13-129-24 (86324) 
అదిత్యాం తప్యమానాయాం తపో ఘోరం సుదుశ్చరం।
పుత్రార్థమమరశ్రేష్ఠ పాదేనైకేన నిత్యదా॥ 13-129-25 (86325) 
తాం తు దృష్ట్వా మహాదేవీం తప్యమానాం మహత్తపః।
దక్షస్య దుహితా దేవీ సురభిర్నామ నామతః॥ 13-129-26 (86326) 
అతప్యత తపో ఘోరం హృష్టా ధర్మపరాయణా।
కైలాసశిఖరే రంయే దేవగంధర్వసేవితే॥ 13-129-27 (86327) 
వ్యతిష్ఠదేకపాదేన పరమం యోగమాస్థితా।
దశవర్షసహస్రాణి దశవర్షశతాని చ॥ 13-129-28 (86328) 
సంతప్తాస్తపసా తస్యా దేవాః సర్షిమహోరగాః।
తత్ర గత్వా మయా సార్ధం పర్యుపాసత తాం శుభాం॥ 13-129-29 (86329) 
అథాహమబ్రవం తత్ర దేవీం తాం తపసాఽన్వితాం।
కిమర్థం తప్యసే దేవి తపో ఘోరమనిందితే॥ 13-129-30 (86330) 
ప్రీతస్తేఽహం మహాభాగో తపసాఽనేన శోభనే।
వరయస్వ వరం దేవి దాతాస్మీతి పురందర॥ 13-129-31 (86331) 
సురభిరువాచ। 13-129-32x (7167) 
వరేణ భగవన్మహ్యం కృతం లోకపితామహ।
ఏష ఏవ వరో మేఽద్య యత్ప్రీతోసి మమానఘ॥ 13-129-32 (86332) 
బ్రహ్మోవాచ। 13-129-33x (7168) 
తామేవ బ్రువతీం దేవీం సురభిం త్రిదశేశ్వర।
ప్రత్యబ్రవం యద్దేవేంద్ర తన్నిబోధ శచీపతే॥ 13-129-33 (86333) 
అలోభకాంయయా దేవి తపసా శుచినా చ తే।
ప్రసన్నోఽహం వరం తస్మాదమరత్వం దాదామి తే॥ 13-129-34 (86334) 
త్రయాణామపి లోకానాముపరిష్టాన్నివత్స్యసి।
మత్ప్రసాదాచ్చ విఖ్యాతో గోలోకః సంభవిష్యతి॥ 13-129-35 (86335) 
మానుషేషు చ కుర్వాణాః ప్రజాః కర్మ శుభాస్తవ।
నివత్స్యంతి మహాభాగో సర్వా దుహితరశ్చ తే॥ 13-129-36 (86336) 
మనసా చింతితా భోగాస్త్వయా వై దివ్యమానుషాః।
యచ్చ స్వర్గసుఖం దేవి తత్తే సంపత్స్యతే శుభే॥ 13-129-37 (86337) 
తస్యా లోకాః సహస్రాక్ష సర్వకామసమన్వితాః।
న తత్ర క్రమతే మృత్యుర్న జరా న చ పావకః। 
న దైన్యం నాశుభం కించిద్విద్యతే తత్ర వాసవ॥  13-129-38 (86338) 
తత్ర దివ్యాన్యరణ్యాని దివ్యాని భవనాని చ।
విమానాని సుయుక్తాని కామగాని చ వాసవ॥ 13-129-39 (86339) 
బ్రహ్మచర్యేణ తపసా సత్యేన చ దమేన చ।
దానైశ్చ వివిధైః పుణ్యైస్తథా తీర్థానుసేవనాత్॥ 13-129-40 (86340) 
తపసా మహతా చైవ సుకృతేన చ కర్మణా।
శక్యః సమాసాదయితుం గోలోకః పుష్కరేక్షణ॥ 13-129-41 (86341) 
ఏతత్తే సర్వమాఖ్యాతం మయా శక్రానుపృచ్ఛతే।
న తే పరిభవః కార్యో గవామసురసూదన॥ 13-129-42 (86342) 
భీష్మ ఉవాచ। 13-129-43x (7169) 
ఏతచ్ఛ్రుత్వా సహస్రాక్షః పూజయామాస నిత్యదా।
గాశ్చక్రే బహుమానం చ తాసు నిత్యం యుధిష్ఠిర॥ 13-129-43 (86343) 
ఏతత్తే సర్వమాఖ్యాతం పావనం చ మహాద్యుతే।
పవిత్రం పరమం చాపి గవాం మాహాత్ంయముత్తమం।  13-129-44 (86344) 
కీర్తితం పురుషవ్యాఘ్ర సర్వపాపవిమోచనం।
య ఇదం కథయేన్నిత్యం బ్రాహ్మణేభ్యః సమాహితః॥ 13-129-45 (86345) 
హవ్యకవ్యేషు యజ్ఞేషు పితృకార్యేషు చైవ హ।
సార్వకామికమక్షయ్యం పితౄంస్తస్యోపతిష్ఠతే॥ 13-129-46 (86346) 
గోషు భక్తశ్చ లభతే యద్యదిచ్ఛతి మానవః।
స్త్రియోపి భక్తా యా గోషు తాశ్చ కామమవాప్నుయుః॥ 13-129-47 (86347) 
పుత్రార్థీం లభతే పుత్రం కన్యార్థీ తామవాప్నుయాత్।
ధనార్థీ లభతే విత్తం ధర్మార్థీ ధర్మమాప్నుయాత్॥ 13-129-48 (86348) 
విద్యార్థీ చాప్నుయాద్విద్యాం సుఖార్థీ ప్రాప్నుయాత్సుఖం।
న కించిద్దుర్లభం చైవ గవాం భక్తస్య భారత॥ ॥ 13-129-49 (86349) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనత్రింశదధికశతతమోఽధ్యాయః॥ 128 ॥

Mahabharata - Anushaasana Parva - Chapter Footnotes

7-129-20 వాసవ అకూటవాహిన్యః అమాయావ్యవహారిణ్యః॥ 7-129-21 నివాసార్థం కృతం నివాసకృతం॥ 7-129-48 కన్యా పతిమవాప్నుయాదితి క.థ.ధ.పాఠః॥





అనుశాసనపర్వ - అధ్యాయ 130

॥ శ్రీః ॥

13.130. అధ్యాయః 130 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణ సువణోత్పత్తిప్రకారం పృష్టేన భీష్మేణ తత్ప్రతిపాదకవసిష్ఠపరసురామసంవాదానువాదారంభః॥ 1 ॥

Mahabharata - Anushaasana Parva - Chapter Text

<a id="anuzAsana-13-130-1x"
name="anuzAsana-13-130-1x">యుధిష్ఠిర ఉవాచ।

ఉక్తం పితామహేనేదం గవాం దానమనుత్తమం।
విశేషేణ నరేంద్రాణామిహ ధర్మమవేక్షతాం॥ 13-130-1 (86350) 
రాజ్యం హి సతతం దుఃఖమాశ్రమాశ్చ సుదుర్విదాః।
పరిచారేషు వై దుఃఖం దుర్ధరం చాకృతాత్మభిః। 
భూయిష్ఠం చ నరేంద్రాణాం విద్యతే న శుభా గతిః॥  13-130-2 (86351) 
పూయంతే తత్ర నియతం ప్రయచ్ఛంతో వసుంధరాం।
సర్వే చ కథితా ధర్మాస్త్వయా మే కురునందన॥ 13-130-3 (86352) 
ఏవమేవ గవాముక్తం ప్రదానం తే నృగేణ హ।
ఋషిణా నాచికేతేన పూర్వమేవ నిదర్శితం॥ 13-130-4 (86353) 
వేదోపనిషదే చైవ సర్వకర్మసు దక్షిణాః।
సర్వక్రతుషు చోద్దిష్టా భూమిర్గావోఽథ కాంచనం॥ 13-130-5 (86354) 
తత్ర శ్రుతిస్తు పరమా సువర్ణం దక్షిణేతి వై।
ఏతదిచ్ఛాంయహం శ్రోతుం పితామహ యథాతథం॥ 13-130-6 (86355) 
కిం సువర్ణం కథం జాతం కస్మిన్కాలే కిమాత్మకం।
కిందైవ కింఫలం చైవ కస్మాచ్చ పరముచ్యతే॥ 13-130-7 (86356) 
కస్మాద్దానం సువర్ణస్య పూజయంతి మనీషిణః।
కస్మాచ్చ దక్షిణార్థం తద్యజ్ఞకర్మసు శస్యతే॥ 13-130-8 (86357) 
కస్మాచ్చ పావనం శ్రేష్ఠం భూమేర్గోభ్యశ్చ కాంచనం।
పరమం దక్షిణార్థే చ తద్బ్రవీహి పితామహ॥ 13-130-9 (86358) 
భీష్మ ఉవాచ। 13-130-10x (7170) 
శృణు రాజన్నవహితో బహుకారణవిస్తరం।
జాతరూపసముత్పత్తిమనుభూతం చ యన్మయా॥ 13-130-10 (86359) 
పితా మమ మహాతేజాః శ్తనుర్నిధనం గతః।
తస్య దిత్సురహం శ్రాద్ధం గంగాద్వారముపాగమం॥ 13-130-11 (86360) 
తత్రాగంయ పితుః పుత్ర శ్రాద్ధకర్మ సమారభం।
మాతో మే జాహ్నవీ చాత్ర సాహాయ్యమకరోత్తదా॥ 13-130-12 (86361) 
తత్రాగతాంస్తపస్సిద్ధానుపవేశ్య బహూనృషీన్।
తోయప్రదానాత్ప్రభృతి కార్యాణ్యహమథారభం॥ 13-130-13 (86362) 
తత్సమాప్య యథోద్దిష్టం పూర్వకర్మ సమాహితః।
దాతుం నిర్వపణం సంయగ్యథావదహమారభం॥ 13-130-14 (86363) 
తతస్తం దర్భవిన్యాసం భిత్త్వా సురుచిరాంగదః।
ప్రలంబాభరణో బాహురుదతిష్ఠద్విశాంపతే॥ 13-130-15 (86364) 
ముహూర్తమపి తం దృష్ట్వా పరం విస్మయమాగమం।
ప్రతిగ్రహీతా సాక్షాన్మే పితేతి భరతర్షభ॥ 13-130-16 (86365) 
తతో మే పునరేవాసీత్సంజ్ఞా సంచింత్య శాస్త్రతః।
నాయం వేదేషు విహితో విధిర్హస్త ఇతి ప్రభో। 
పిండో దేయో నరేణేహ తతో మతిరభూన్మమ॥  13-130-17 (86366) 
సాక్షాన్నేహ మనుష్యస్య పిండం హి పితరః క్వచిత్।
గృహ్ణంతి విహితం చేత్థం పిండో దేయః కుశేష్వితి॥ 13-130-18 (86367) 
తతోఽహం తదనాదృత్య పితుర్హస్తనిదర్శనం।
శాస్త్రప్రామాణ్యసూక్ష్మం తు విధఇం పిండస్య సంస్మరన్॥ 13-130-19 (86368) 
తతో దర్భేషు తత్సర్వమదదం భరతర్షభ।
శాస్త్రమార్గానుసారేణ తద్విద్ధి మనుజర్షభ॥ 13-130-20 (86369) 
తతః సోఽంతర్హితో బాహుః పితుర్మమ జనాధిప।
తతో మాం దర్శయామాసుః స్వప్నాంతే పితరస్తథా॥ 13-130-21 (86370) 
ప్రీయమాణాస్తు మామూచుః ప్రీతాః స్మ భరతర్షభ।
విజ్ఞానేన తవానేన యన్న ముహ్యసి ధర్మతః॥ 13-130-22 (86371) 
త్వయా హి కుర్వతా శాస్త్రం ప్రమాణమిహ పార్థివ।
ఆత్మా ధర్మః శ్రుతం వేదాః పితరశ్చర్షిభిః సహ॥ 13-130-23 (86372) 
సాక్షాత్పితామహో బ్రహ్మా గురవోఽథ ప్రజాపతిః।
ప్రమాణముపనీతా వై స్థితాశ్చ న విచాలితాః॥ 13-130-24 (86373) 
తదిదం సంయగారబ్ధం త్వయాఽద్య భరతర్షభ।
కింతు భూమేర్గవాం చార్థే సువర్ణం దీయతామితి॥ 13-130-25 (86374) 
ఏవం వయం చ ధర్మశ్చ సర్వే చాస్మత్పితామహాః।
పావితా వై భవిష్యంతి పావనం హి పరం హి తత్॥ 13-130-26 (86375) 
దశ పూర్వాందశైవాన్యాంస్తథా సంతారయంతి తే।
సువర్ణం యే ప్రయచ్ఛంతి ఏవం మత్పితరోఽబ్రువన్॥ 13-130-27 (86376) 
తతోఽహం విస్మితో రాజన్ప్రతిబుద్ధో విశాంపతే।
సువర్ణదానేఽకరవం మతిం చ భరతర్షభ॥ 13-130-28 (86377) 
ఇతిహాసమిమం చాపి శృణు రాజన్పురాతనం।
జామదగ్న్యం ప్రతి విభో ధన్యమాయుష్యమేవ చ॥ 13-130-29 (86378) 
జామదగ్న్యేన రామేణ తీవ్రరోషాన్వితేన వై।
త్రిఃసప్తకృత్వః పృథివీ కృతా నిఃక్షత్రియా పురా॥ 13-130-30 (86379) 
తతో జిత్వా మహీం కృత్స్నాం రామో రాజీవలోచనః।
ఆజహార క్రతుం వీరో బ్రహ్మక్షత్రేణ పూజితం॥ 13-130-31 (86380) 
వాజిమేధం మహారాజ సర్వకామసమన్వితం।
పావనం సర్వభూతానాం తేజోద్యుతివివర్ధనం॥ 13-130-32 (86381) 
విపాప్మా చ స తేజస్వీ తేన క్రతుఫలేన చ।
నైవాత్మనోఽథ లఘుతాం జామదగ్న్యోఽధ్యగచ్ఛత॥ 13-130-33 (86382) 
స తు క్రతువరేణేష్ట్వా మహాత్మా దక్షిణావతా।
పప్రచ్ఛాగమసంపన్నానృషీందేవాంశ్చ భారత॥ 13-130-34 (86383) 
పావనం యత్పరం నౄణాముగ్రే కర్మణి వర్తతాం।
తదుచ్యతాం మహాభాగా ఇతి జాగఘృణోఽబ్రవీత్॥ 13-130-35 (86384) 
ఇత్యుక్తా వేదశాస్త్రజ్ఞాస్తమూచుస్తే మహర్షయః।
రామ విప్రాః సత్క్రియంతాం వేదప్రామాణ్యదర్శనాత్॥ 13-130-36 (86385) 
భూయశ్చ విప్రర్షిగణాః ప్రష్టవ్యాః పావనం ప్రతి।
తే యద్బ్రూర్మహాప్రాజ్ఞాస్తచ్చైవ సముదాచర॥ 13-130-37 (86386) 
తతో వసిష్ఠం దేవర్షిమగస్త్యమథ కాశ్యపం।
తమేవార్తం మహాతేజాః పప్రచ్ఛ భృగునందనః॥ 13-130-38 (86387) 
జాతా మతిర్మే విప్రేంద్రాః కథం పూయేయమిత్యుత।
కేన వా కర్మయోగేన ప్రదానేనేహ కేన వా॥ 13-130-39 (86388) 
యది వోఽనుగ్రహకృతా బుద్ధిర్మాం ప్రతి సత్తమాః।
ప్రబూత పావనం కిం మే భవేదితి తపోధనాః॥ 13-130-40 (86389) 
ఋషయ ఊచుః। 13-130-41x (7171) 
గాశ్చ భూమిం చ విత్తం చ దత్త్వేహ భృగునందన।
పాపకృత్పూయతే మర్త్య ఇతి భార్గవ శుశ్రుమ॥ 13-130-41 (86390) 
అన్యద్దానం తు విప్రర్షే శ్రూయతాం పావనం మహత్।
దివ్యమత్యద్భుతాకారమపత్యం జాతవేదసః॥ 13-130-42 (86391) 
దగ్ధ్వా లోకాన్పురా వీర్యాత్సంభూతమిహ శుశ్రుమ।
సువర్ణమితి విఖ్యాతం తద్దదత్సిద్ధిమేష్యసి॥ 13-130-43 (86392) 
తతోఽబ్రవీద్వసిష్ఠస్తం భగవాన్సంశితవ్రతః।
శృణు రామ యథోత్పన్నం సువర్ణమనలప్రభం॥ 13-130-44 (86393) 
ఫలం దాస్యతి తే యత్తు దానే పరమిహోచ్యతే।
సువర్ణం యచ్చ యస్మాచ్చ యథా చ గుణవత్తమం॥ 13-130-45 (86394) 
తన్నిబోధ మహాబాహో సర్వం నిగదతో మమ।
అగ్నిషోమాత్మకమిదం సువర్ణం విద్ది నిశ్చయే॥ 13-130-46 (86395) 
అజోఽగ్నిర్వరుణో మేషః సూర్యోఽశ్చ ఇతి దర్శనం।
కుంజరాశ్చ మృగా నాగా మహిషాశ్చాసురా ఇతి॥ 13-130-47 (86396) 
కుక్కుటాశ్చ వరాహాశ్చ రాక్షసా భృగునందన।
ఇడా గావః పయః సోమో భూమిరిత్యేవ చ స్మృతిః॥ 13-130-48 (86397) 
జగత్సర్వం చ నిర్మథ్య తేజోరాశిః సముత్థితః।
సువర్ణమేభ్యో విప్రర్షే రత్నం పరమముత్తమం॥ 13-130-49 (86398) 
ఏతస్మాత్కారణాద్దేవా గంధర్వోరగరాక్షసాః।
మనుష్యాశ్చ పిశాచాశ్చ ప్రయతా ధారయంతి తత్॥ 13-130-50 (86399) 
ముకుటైరంగదయుతైరలంకారైః పృథగ్విధైః।
సువర్ణవికృతైస్తత్ర విరాజంతే భృగూత్తమ॥ 13-130-51 (86400) 
తస్మాత్సర్వపవిత్రేభ్యః పవిత్రం పరమం స్మృతం।
భూమేర్గోభ్యోఽథ రత్నేభ్యస్తద్విద్ధి మనుజర్షభ॥ 13-130-52 (86401) 
పృథివీం గాశ్చ దత్త్వేహ యచ్చాన్యదపి కించన।
విశిష్యతే సువర్ణస్య దానం పరమకం విభో॥ 13-130-53 (86402) 
అక్షయం పావనం చైవ సువర్ణమమరద్యుతే।
ప్రయచ్ఛ ద్విజముఖ్యేభ్యః పావనం హ్యేతదుత్తమం॥ 13-130-54 (86403) 
సువర్ణమేవ సర్వాసు దక్షిణాసు విధీయతే।
సువర్ణం యే ప్రయచ్ఛంతి సర్వదాస్తే భవంత్యుత॥ 13-130-55 (86404) 
దేవతాస్తే ప్రయచ్ఛంతి యే సువర్ణం దదత్యథ।
అగ్నిర్హి దేవతాః సర్వాః సువర్ణం చ తదాత్మకం॥ 13-130-56 (86405) 
తస్మాత్సువర్ణం దదతా దత్తాః సర్వాః స్మ దేవతాః।
భవంతి పురుషవ్యాఘ్ర న హ్యతః పరమం విదుః॥ 13-130-57 (86406) 
భూయ ఏవ చ మహాత్ంయం సువర్ణస్య నిబోధ మే।
గదతో మమ విప్రర్షే సర్వశస్త్రభృతాంవర॥ 13-130-58 (86407) 
మయా శ్రుతమిదం పూర్వం పురాణే భృగునందన।
ప్రజాపతేః కథయతో మనోః స్వాయంభువస్య వై॥ 13-130-59 (86408) 
శూలపాణేర్భగవతో రుద్రస్య చ మహాత్మనః।
గిరౌ హిమవతి శ్రేష్ఠే తదా భృగుకులోద్వహ॥ 13-130-60 (86409) 
దేవ్యా వివాహే నిర్వృత్తే రుద్రాణ్యా భృగునందన।
సమాగమే భగవతో దేవ్యా సహ మహాత్మనః॥ 13-130-61 (86410) 
తతః సర్వే సముద్విగ్రా దేవా రుద్రముపాగమన్॥
తే మహాదేవమాసీనం దేవీం చ వరదాముమాం।  13-130-62 (86411) 
ప్రసాద్య శిరసా సర్వే రుద్రమూచుర్భృగూద్వహ॥
అయం సమాగమో దేవ దేవ్యా సహ తవానఘ।  13-130-63 (86412) 
తపస్వినస్తపస్విన్యా తేజస్విన్యాఽతితేజసః॥
అమోఘతేజాస్త్వం దేవ దేవీ చేయముమా తథా।  13-130-64 (86413) 
అపత్యం యువయోర్దేవ బలవద్భవితా విభో।
తన్నూనం త్రిషు లోకేషు న కించిచ్ఛేషయిష్యతి॥ 13-130-65 (86414) 
తదేభ్యః ప్రణతేభ్యస్త్వం దేవేభ్యః పృథులోచన।
వరం ప్రయచ్ఛ లోకేశ త్రైలోక్యహితకాంయయా॥ 13-130-66 (86415) 
అపత్యార్థం నిగృహ్ణీష్వ తేజః పరమకం విభో।
[త్రైలోక్యసారౌ హి యువాం లోకం సంతాపయిష్యథ॥ 13-130-67 (86416) 
తదపత్యం హి యువయోర్దేవానభిభవేద్ధ్రువం।
న హి తే పృథివీ దేవీ న చ ద్యౌర్న దివం విభో॥ 13-130-68 (86417) 
నేదం ధారయితుం శక్తాః సమస్తా ఇతి మే మతిః।
తేజఃప్రభావనిర్దగ్ధం తస్మాత్సర్వమిదం జగత్॥ 13-130-69 (86418) 
తస్మాత్ప్రసాదం భగవన్కర్తుమర్హసి నః ప్రభో।
న దేవ్యాం సంభవేత్పుత్రో భవతః సురసత్తమ। 
ధైర్యాదేవ నిగృహ్ణీష్వ తేజో జ్వలితముత్తమం॥  13-130-70 (86419) 
ఇతి తేషాం కథయతాం భగవాన్వృషభధ్వజః]।
ఏవమస్త్వితి దేవాంస్తాన్విప్రర్షే ప్రత్యభాషత॥ 13-130-71 (86420) 
ఇత్యుక్త్వా చోర్ధ్వమనయద్రేతో వృషభవాహనః।
ఊర్ధ్వరేషః సమభవత్తతః ప్రభృతి చాపి సః॥ 13-130-72 (86421) 
రుద్రాణీతి తతః క్రుద్ధా ప్రజోచ్ఛేద తదా కృతే।
దేవానథాబ్రవీత్తత్ర స్త్రీభావాత్పరుషం వచః॥ 13-130-73 (86422) 
యస్మాదపత్యకామో వై భర్తా మే వినివర్తితః।
తస్మాత్సర్వే సురా భూయమనపత్యా భవిష్యథ॥ 13-130-74 (86423) 
ప్రజోచ్ఛేదో మమ కృతో యస్మాద్యుష్మాభిరద్య వై।
తస్మాత్ప్రజా వః ఖగమాః సర్వేషాం న భవిష్యతి॥ 13-130-75 (86424) 
పావకస్తు న తత్రాసీచ్ఛాపకాలే భృగూద్వహ।
దేవా దేవ్యాస్తథా శాపాదనపత్యాస్తతోఽభవన్॥ 13-130-76 (86425) 
రుద్రస్తు తేజోఽప్రతిమం ధారయామాస వై తదా।
ప్రస్కన్నం తు తతస్తస్మాత్కించిత్తత్రాపతద్భువి॥ 13-130-77 (86426) 
ఉత్పపాత తదా వహ్నౌ వవృధే చాద్భుతోపమం।
తేజస్తేజసి సంయుక్తమేకయోనిత్వమాగతం॥ 13-130-78 (86427) 
ఏతస్మిన్నేవ కాలే తు దేవాః శక్రపురోగమాః।
అసురస్తారకో నామ తేన సంతాపితా భృశం॥ 13-130-79 (86428) 
ఆదిత్యా వసవో రుద్రా మరుతోఽథాశ్వినావపి।
సాధ్యాశ్చ సర్వే సంత్రస్తా దైతేయస్య పరాక్రమాత్॥ 13-130-80 (86429) 
స్థానాని దేవతానాం హి విమానాని పురాణి చ।
ఋషీణాం చాశ్రమాశ్చైవ బభూవురసురైర్హృతాః॥ 13-130-81 (86430) 
తే దీనమనసః సర్వే దేవతా ఋషయశ్చ యే।
ప్రజగ్ముః శరణం దేవం బ్రహ్మాణమజరం విభుం॥ ॥ 13-130-82 (86431) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రింశదధికశతతమోఽధ్యాయః॥ 130 ॥

Mahabharata - Anushaasana Parva - Chapter Footnotes

7-130-3 పూయంతే శుధ్యంతి॥ 7-130-21 తృప్తాస్తే పితరస్తథేతి థ.ధ.పాఠః॥ 7-130-27 నవపూర్వానధశ్చాన్యాన్నవ సంతారయంతి తే ఇతి థ.ధ.పాఠః॥ 7-130-33 లఘుతాం నిష్పాపతాం॥





అనుశాసనపర్వ - అధ్యాయ 131

॥ శ్రీః ॥

13.131. అధ్యాయః 131 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

తారకాసురబాధితైర్దేవైర్బ్రహ్మాణం ప్రతి స్వేషాం పార్వతీశాపేనానపత్యత్వకథనపూర్వకమసురవధోపాయకథనప్రార్థనా॥ 1 ॥ బ్రహ్మణాం దేవాన్ప్రతి అగ్నేరసన్నిహితత్వేన దేవీశాపావిషయతయా దేవేన స్వవీర్యనిరోధకాలే భువి ప్రస్కన్నకించిద్వీర్యాంశస్య తస్మిన్సంసృష్టతయా చ తేన గంగాయాం కుమారోత్పాదనకథనేనాగ్న్యన్వేషణచోదనా॥ 2 ॥ అగ్నినా దేవానాం ప్రార్థనయా గంగాయాం స్వయంసృష్టరుద్రవీర్యాధానం॥ 3 ॥ గంగ్యాఽగ్నితా స్వస్మిన్నాహితగర్భస్య మేరుగిరౌ సముత్సర్జనే తదీయతేజోవ్యాప్తయావద్వస్తూనాం కాంచనీభావప్రాప్తిః॥ 4 ॥ ఏవం భీష్మేణ సువర్ణోత్పత్తిప్రకారకథనం॥ 5 ॥

Mahabharata - Anushaasana Parva - Chapter Text

<a id="anuzAsana-13-131-1x"
name="anuzAsana-13-131-1x">దేవా ఊచుః।

అసురస్తారకో నామ త్వయా దత్తవరః ప్రభో।
సురానృషీంశ్చ క్లిశ్నాతి వధస్తస్య విధీయతాం॥ 13-131-1 (86432) 
తస్మాద్భయం సముత్పన్నమస్మాకం వై పితామహ।
పరిత్రాయస్వ నో దేవ న హ్యన్యా గతిరస్తి నః॥ 13-131-2 (86433) 
బ్రహ్మోవాచ। 13-131-3x (7172) 
సమోహం సర్వభూతానామధర్మం నేహ రోచయే।
హన్యతాం తారకః క్షిప్ర సురర్షిగణబాధితా॥ 13-131-3 (86434) 
వేదా ధర్మాశ్చ నోచ్ఛేదం గచ్ఛేయుః సురసత్తమాః।
విహితం పూర్వమేవాత్ర మయా వై వ్యేతు వో జ్వరః॥ 13-131-4 (86435) 
దేవా ఊచుః। 13-131-5x (7173) 
వరదానాద్భగవతో దైతేయో బలగర్వితః।
దేవైర్న శక్యతే హంతు స కథం ప్రశమం వ్రజేత్॥ 13-131-5 (86436) 
స హి నైవ స్మ దేవానాం నాసురాణాం న రక్షసాం।
వధ్యః స్యామితి జగ్రాహ వరం త్వత్తః పితామహ॥ 13-131-6 (86437) 
దేవాశ్చ శప్తా రుద్రాణ్యా ప్రజోచ్ఛేదే పురా కృతే।
న భవిష్యతి వోఽపత్యమితి సర్వే జగత్పతే॥ 13-131-7 (86438) 
బ్రహ్మోవాచ। 13-131-8x (7174) 
హుతాశనో న తత్రాసీచ్ఛాపకాలే సురోత్తమాః।
స ఉత్పాదయితాఽపత్యం వధాయ త్రిదశద్విషాం॥ 13-131-8 (86439) 
తద్వై సర్వానతిక్రంయ దేవదానవరాక్షసాన్।
మానుషానథ గంధర్వాన్నాగానథ చ పక్షిణః॥ 13-131-9 (86440) 
అస్త్రేణామోఘపాతేన శక్త్యా తం ఘాతయిష్యతి।
యతో వో భయపుత్పన్నం యే చాన్యే సురశత్రవః॥ 13-131-10 (86441) 
సనాతనో హి సంకల్పః కామ ఇత్యభిధీయతే।
రుద్రస్య తేజః ప్రస్కన్నమగ్నౌ నిపతితం చ యత్॥ 13-131-11 (86442) 
తత్తజోఽగ్నిర్మహద్భూతం ద్వితీయమివ పావకం।
వధార్థం దేవశత్రూణాం గంగాయాం జనయిష్యతి॥ 13-131-12 (86443) 
స తు నావాప తం శాపం నష్టః స హుతభుక్తదా।
తస్మాద్వో భయహృద్దేవాః సముత్పత్స్యతి పావకిః॥ 13-131-13 (86444) 
అన్విష్యతాం వై జ్వలనస్తథా చాద్య నియుజ్యతాం।
తారకస్య వధోపాయః కథితో వై మయాఽనఘాః॥ 13-131-14 (86445) 
న హి తేజస్వినాం శాపాస్తేజఃసు ప్రభవంతి వై।
బలాన్యతిబలం ప్రాప్య దుర్బలాని భవంతి వై॥ 13-131-15 (86446) 
హన్యాదవధ్యాన్వరదానపి చైవ తపస్వినః।
సంకల్పాభిరుచిః కామః సనాతనతమోఽభవత్॥ 13-131-16 (86447) 
జగత్పతిరనిర్దేశ్య సర్వగః సర్వభావనః।
హృచ్ఛయః సర్వభూతానాం జ్యేష్ఠో రుద్రాదపి ప్రభుః॥ 13-131-17 (86448) 
అన్విష్యతాం స తు క్షిప్రం తేజోరాశిర్హుతాశనః।
స వో మనోగతం కామం దేవః సంపాదయిష్యతి॥ 13-131-18 (86449) 
ఏతద్వాక్యముపశ్రుత్య తతో దేవా మహాత్మనః।
జగ్ము- సంసిద్ధసంకల్పాః పర్యేషంతో విభావసుం॥ 13-131-19 (86450) 
తతస్త్రైలోక్యమృషయో వ్యచిన్వంత సురైః సహ।
కాంక్షంతో దర్శనం వహ్నేః సర్వే తద్గతమానసాః॥ 13-131-20 (86451) 
పరేణ తపసా యుక్తాః శ్రీమంతో లోకవిశ్రుతాః।
లోకానన్వచరన్సిద్ధాః సర్వ ఏవ భృగూత్తమ। 
నష్టమాత్మని సంలీనం నాభిజగ్ముర్హుతాశనం॥  13-131-21 (86452) 
తతః సంజాతసంత్రాసానగ్నిదర్శనలాలసాన్।
జలేచరః క్లాంతమనాస్తేజసాఽగ్నేః ప్రదీపితః। 
ఉవాచ దేవాన్మండూకో రసాతలతలోత్థితః।  13-131-22 (86453) 
రసాతలతలే దేవా వసత్యగ్నిరితి ప్రభో।
సంతాపాదిహ సంప్రాప్తః పావకప్రభవాదహం॥ 13-131-23 (86454) 
స సంసుప్తో జలే దేవా భగవాన్హవ్యవాహనః।
అపః సంసృజ్య తేజోభిస్తేన సంతాపితా వయం॥ 13-131-24 (86455) 
తస్య దర్శనమిష్టం వో యది దేవా విభావసోః।
తత్రైవమధిగచ్ఛధ్వం కార్యం వో యది వహ్నినా॥ 13-131-25 (86456) 
గంయతాం సాధయిష్యామో వయం హ్యగ్నిభయాత్సురాః।
ఏతావదుక్త్వా మండూకస్త్వరితో జలమావిశత్॥ 13-131-26 (86457) 
హుతాశనస్తు బుబుధే మండూకస్య చ పైశునం।
శశాప స తమాసాద్య న రసాన్వేత్స్యసీతి వై॥ 13-131-27 (86458) 
తం వై సంయుజ్య శాపేన మండూకం త్వరితో యయౌ।
అన్యత్ర వాసాయ విభుర్న చాత్మానమదర్శయత్॥ 13-131-28 (86459) 
దేవాస్త్వనుగ్రహం చక్రుర్మండూకానాం భృగూత్తమ।
యత్తచ్ఛృణు మహాబాహో గదతో మమ సర్వశః॥ 13-131-29 (86460) 
దేవా ఊచుః। 13-131-30x (7175) 
అగ్నిశాపాదజిహ్వాఽపి రసజ్ఞానబహిష్కృతాః।
సరస్వతీం బహువిధాం యూమముచ్చారయిష్యథ॥ 13-131-30 (86461) 
బిలవాసం గతాంశ్చైవ నిరాహారానచేతసః।
గతాసూనపి వః శుష్కాన్భూమిః సంధారయిష్యతి॥ 13-131-31 (86462) 
తమోఘనాయామపి వై నిశాయాం విచరిష్యథ।
ఇత్యుక్త్వా తాంస్తతో దేవాః పునరేవ మహీమిమాం॥ 13-131-32 (86463) 
పరీయుర్జ్వలనస్యార్థే న చావిందన్హుతాశనం।
అథ తాంద్విరదః కశ్చిత్సురేంద్రద్విరదోపమః॥ 13-131-33 (86464) 
అశ్వత్థస్థోఽగ్నిరిత్యేవమాహ దేవాన్భృగూద్వహ।
శశాప జ్వలనః సర్వాంద్విరదాన్క్రోధమూర్చ్ఛితః॥ 13-131-34 (86465) 
ప్రతీపా భవతాం జిహ్వా భవిత్రీతి భృగూద్వహ।
ఇత్యుక్త్వా నిఃసృతోఽశ్వత్థాదగ్నిర్వారణసూచితః। 
ప్రవివేశ శమీగర్భమథ వహ్నిః సుషుప్సయా॥  13-131-35 (86466) 
అనుగ్రహం తు నాగానాం యం చక్రుః శృణు తం ప్రభో।
దేవా భృగుకులశ్రేష్ఠ ప్రీత్యా సత్యపరాక్రమాః॥ 13-131-36 (86467) 
దేవా ఊచుః। 13-131-37x (7176) 
ప్రతీపయా జిహ్వయాఽపి సర్వాహారాన్హరిష్యథ।
వాచం చోచ్చారయిష్యధ్వముచ్చైరవ్యంజితాక్షరాం। 
ఇత్యుక్త్వా పునరేవాగ్నిమనుసస్రుర్దివౌకసః॥  13-131-37 (86468) 
అశ్వత్థాన్నిఃసృతశ్చాగ్నిః శమీగర్భముపావిశత్। 
శుకేన ఖ్యాపితో విప్ర తం దేవాః సముపాద్రవన్॥  13-131-38 (86469) 
శశాప సుకమగ్నిస్తు వాగ్విహీనో భవిష్యసి।
జిహ్వామావర్తయామాస తస్యాపి హుతభుక్తదా॥ 13-131-39 (86470) 
దృష్ట్వా తు జ్వలనం దేవాః శుకమూచుర్దయాన్వితాః।
భవితా న త్వమత్యంతం శుకత్వే నష్టవాగితి॥ 13-131-40 (86471) 
ఆవృత్తజిహ్వస్య సతో వాక్యం కాంతం భవిష్యతి।
బాలస్యేవ ప్రవృద్ధస్య కలమవ్యక్తమద్భుతం॥ 13-131-41 (86472) 
ఇత్యుక్త్వా తం శమీగర్భే వహ్నిమాలక్ష్య దేవతాః।
తదేవాయతనం చక్రుః పుణ్యం సర్వక్రియాస్వపి॥ 13-131-42 (86473) 
తదాప్రభృతి చాప్యగ్నిః శమీగర్భేషు దృశ్యతే।
ఉత్పాదనే తథోపాయమభిజగ్ముశ్చ మానవాః॥ 13-131-43 (86474) 
ఆపో రసాతలే యాస్తు సంస్పృష్టాశ్చిత్రభానునా।
తాః పర్వతప్రస్రవణైరూష్మాం ముంచంతి భార్గవ। 
పావకేనాధిశయతా సంతప్తాస్తస్య తేజసా॥  13-131-44 (86475) 
అథాగ్నిర్దేవతా దృష్ట్వా బభూవ వ్యథితస్తదా।
కిమాగమనమిత్యేవం తానపృచ్ఛత పావకః॥ 13-131-45 (86476) 
తమూచుర్విబుధాః సర్వే తే చైవ పరమర్షయః।
త్వాం నియోక్ష్యామహే కార్యే తద్భవాన్కర్తుమర్హతి। 
కృతే చ తస్మిన్భవితా తవాపి సుమహాన్గుణః॥  13-131-46 (86477) 
అగ్నిరువాచ। 13-131-47x (7177) 
బ్రూత యద్భవతాం కార్యం కర్తాస్మి తదహం సురాః।
భవతాం తు నియోజ్యోస్మి మావోత్రాస్తు విచారణా॥ 13-131-47 (86478) 
దేవా ఊచుః। 13-131-48x (7178) 
అసురస్తారకో నామ బ్రహ్మణో వరదర్పితః।
అస్మాన్ప్రబాధతే వీర్యాద్వధస్తస్య విధీయతాం॥ 13-131-48 (86479) 
ఇమాందేవగణాంస్తాత ప్రజాపతిగణాంస్తథా।
ఋషీంశ్చాపి మహాభాగ పరిత్రాయస్వ పావక॥ 13-131-49 (86480) 
అపత్యం తేజసా యుక్తం ప్రవీరం జనయక ప్రభో। 
యద్భయం నోఽసురాత్తస్మాన్నాశయేద్ధవ్యవాహన॥  13-131-50 (86481) 
శప్తానాం నో మహాదేవ్యా నాన్యదస్తి పరాయణం।
అన్యత్ర భవతో వీర తస్మాత్త్రాయస్వ నః ప్రభో॥ 13-131-51 (86482) 
ఇత్యుక్తః స తథేత్యుక్త్వా భగవాన్హవ్యవాహనః।
జగామాథ దురాధర్షో గంగాం భాగీరథీం ప్రతి॥ 13-131-52 (86483) 
తయా చాప్యభవన్మిశ్రో గర్భం చాస్యాం దధే తదా।
వవృధే స తదా గర్భః కక్షే కృష్ణగతిర్యథా॥ 13-131-53 (86484) 
తేజసా తస్య దేవస్య గంగా విహ్వలచేతనా।
సంతాపమగమత్తీవ్రం వోఢుం సా న శశాక హ॥ 13-131-54 (86485) 
ఆహితే జ్వలనేనాథ గర్భే తేజఃసమన్వితే।
గంగాయామసురః కశ్చిద్భైరవం నాదమానదత్॥ 13-131-55 (86486) 
అబుద్ధిపతితేనాథ నాదేన విపులేన సా॥
విత్రస్తోద్ధాంతనయనా గంగా విప్లుతలోచనా॥ 13-131-56 (86487) 
విసంజ్ఞా నాశకద్గర్భం వోఢుమాత్మానమేవ చ।
సా తు తేజఃపరీతాంగీ కంపమానా చ జాహ్నవీ॥ 13-131-57 (86488) 
ఉవాచ జ్వలనం విప్ర తదా గర్భబలోద్ధుతా।
నతే శక్తాఽస్మి భగవంస్తేజసోఽస్య విధారణే॥ 13-131-58 (86489) 
విమూఢాఽస్మి కృతాఽనేన న మే స్వాస్ధ్యం యథా పురా।
విహ్వలా చాస్మి భగవంశ్చేతో నష్టం చ మేఽనఘ  13-131-59 (86490) 
ధారణే నాస్య శక్తాఽహం గర్భస్య తపతాంవర।
ఉత్స్రక్ష్యేఽహమిమం దుఃఖాన్న తు కామాత్కథంచన॥ 13-131-60 (86491) 
న తేజసాఽస్తి సంస్పర్శో మమ దేవ విభావసో।
ఆపదర్థే హి సంబంధః సుసూక్ష్మోఽపి మహాద్యుతే॥ 13-131-61 (86492) 
యదత్ర గుణసంపన్నమితరద్వా హుతాశన।
త్వయ్యేవ తదహం మన్యే ధర్మాధర్మౌ చ కేవలౌ॥ 13-131-62 (86493) 
తామువాచ తతో వహ్నిర్ధార్యతాం ధార్యతామితి।
గర్భో మత్తేజసా యుక్తో మహాగుణఫలోదయః॥ 13-131-63 (86494) 
శక్తా హ్యసి మహీం కృత్స్నాం వోఢుం ధారయితుం తథా।
న హి తే కించిదప్రాప్యమన్యతో ధారణాదృతే॥ 13-131-64 (86495) 
`ఏవముక్తా తు సా దేవీ తత్రైవాంతరధీయత।
పావకశ్చాపి తేజస్వీ కృత్వా కార్యం దివౌకసాం। 
జగామేష్టం తదా దేశం తతో భార్గవనందన॥'  13-131-65 (86496) 
సా వహ్నినా వార్యమాణా దేవైరపి సరిద్వరా।
సముత్ససర్జ తం గర్భం మేరౌ గిరివేర తదా॥ 13-131-66 (86497) 
సమర్థా ధారణే చాపి రుద్రతేజఃప్రధర్షితా।
నాశకత్సా తదా గర్భం సంధారయితుమోజసా। 
సముత్ససర్జ తం దుఃఖాద్దీప్తవైశ్వానరప్రభం॥  13-131-67 (86498) 
దర్శయామాస చాగ్నిస్తాం తదా గంగాం భృగూద్వహ।
పప్రచ్ఛ సరితాం శ్రేష్ఠాం కచ్చిద్గర్భః సుఖోదయః॥ 13-131-68 (86499) 
కీదృగ్గుణోపి వా దేవి కీదృగ్రూపశ్చ దృశ్యతే।
తేజసా కేన వా యుక్తః సర్వమేతద్బ్రవీహి మే॥ 13-131-69 (86500) 
గంగోవాచ। 13-131-70x (7179) 
జాతరూపః స గర్భో వై తేజసా త్వమివానఘ।
సువర్ణో విమలో దీప్తః పర్వతం చావభాసయన్॥ 13-131-70 (86501) 
పద్మోత్పలవిమిశ్రాణాం హ్రదానామివ శీతలః।
గంధోస్య స కదంబానాం తుల్యో వై తపతాంవర॥ 13-131-71 (86502) 
తేజసా తస్య గర్భస్య భాస్కరస్యేవ రశ్మిభిః।
యద్ద్రవ్యం పరిసంసృష్టం పృథివ్యాం పర్వతేషు చ। 
తత్సర్వం కాంచనీభూతం సమంతాత్ప్రత్యదృశ్యత॥  13-131-72 (86503) 
పర్యధావత శైలాంశ్చ నదీః ప్రస్రవణాని చ।
వ్యాదీపయత్తేజసా చ త్రైలోక్యం సచరాచరం॥ 13-131-73 (86504) 
ఏవంరూపః స భగవాన్పుత్రస్తే హవ్యవాహన।
సూర్యవైశ్వానరసమః కాంత్యా సోమ ఇవాపరః॥ 13-131-74 (86505) 
వసిష్ఠ ఉవాచ। 13-131-75x (7180) 
ఏవముక్త్వా తు సా దేవీ తత్రైవాంతరధీయత।
పావకశ్చాపి తేజస్వీ కృత్వా కార్యం దివౌకసాం। 
జగామేష్టం తతో దేశం తదా భార్గవనందన॥  13-131-75 (86506) 
ఏతైః కర్మగుణైర్లోకే నామాగ్నేః పరిగీయతే।
హిరణ్యరేతా ఇతి వై ఋషిభిర్విబుధైస్తథా। 
పృథివీ చ తదా దేవీ ఖ్యాతా వసుమతీతి వై॥  13-131-76 (86507) 
స తు గర్భో మహాతేజా గాంగేయః పావకోద్భవః।
దివ్యం శరవణం ప్రాప్య వవృధేఽద్భుతదర్శనః॥ 13-131-77 (86508) 
దదృశుః కృత్తికాస్తం తు బాలార్కసదృశద్యుతిం।
జాతస్నేహాస్తు తం బాలం పుపుషుః స్తన్యవిస్రవైః॥ 13-131-78 (86509) 
తతః స కార్తికేయత్వమవాప పరమద్యుతిః।
స్కన్నత్వాత్స్కందతాం చాపి గుహావాసాద్గుహోఽభవత్॥ 13-131-79 (86510) 
ఏవం సువర్ణముత్పన్నమపత్యం జాతవేదసః।
తత్ర జాంబూనదం శ్రేష్ఠం దేవానామపి భూషణం॥ 13-131-80 (86511) 
తతఃప్రభృతి చాప్యేతంజాతరూపముదాహృతం।
రత్నానాముత్తమం రత్నం భూషణానాం తథైవ చ॥ 13-131-81 (86512) 
పవిత్రం చ పవిత్రాణాం మంగలానాం చ మంగలం।
యత్సువర్ణం స భగవానగ్నిరీశః ప్రజాపతిః॥ 13-131-82 (86513) 
పవిత్రాణాం పవిత్రం హి కనకం ద్విజసత్తమాః।
అగ్నీషోమాత్మకం చైవ జాతరూపముదాహృతం॥ ॥ 13-131-83 (86514) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకత్రింశదధికశతతమోఽధ్యాయః॥ 131 ॥

Mahabharata - Anushaasana Parva - Chapter Footnotes

7-131-13 నష్టః అదర్శం గతః॥ 7-131-16 కామః కాంయమానో వహ్నిః॥ 7-131-21 నష్టం అదర్శనం గతం। ఆత్మని జలే జలస్య తేజోజన్యత్వాత్॥ 7-131-26 మృగ్యతాం సాధయిష్యామ ఇతి థ.ధ.పాఠః॥ 7-131-27 న రసానితి। రసనేంద్రియహీనో భవిష్యసీత్యర్థః॥ 7-131-28 నచ దేవానదర్శయదితి థ.ధ.పాఠః॥ 7-131-30 అజిహ్వా అపీతి చ్ఛేదః॥ 7-131-39 జిహ్వాం చ కర్తయామాసేతి డ.పాఠః॥ 7-131-41 బాలస్యేవ ప్రవృత్తస్యేతి డ.థ.ధ.పాఠః॥ 7-131-44 ఊష్మా ఊష్మాణం। అదిశయతా అధిశయానేన। పావకేనాధిశయితా ఇతి ట.ధ.పాఠః॥ 7-131-53 దధే ఆదధే। గర్భశ్వాస్యాభవత్తదేతి థ.పాఠః॥ 7-131-54 సోఢుం సా న శశాక హేతి థ.పాఠః॥ 7-131-56 అబుద్ధిపతితేన అకస్మాజ్జాతేన॥ 7-131-61 న చేతసాస్తి సంస్పర్శ ఇతి థ.పాఠః॥ 7-131-71 కదంబానాం కదంబపుష్పాణాం॥ 7-131-83 అగ్నిష్టోభాత్మకం చైవేతి థ.ధ.పాఠః॥





అనుశాసనపర్వ - అధ్యాయ 132

॥ శ్రీః ॥

13.132. అధ్యాయః 132 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వసిష్ఠేన పరశురామంప్రతి సువర్ణప్రభావకథనప్రసంగేన రుద్రయజ్ఞే భృగ్వంగిరః ప్రభృతిప్రభావాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-132-1x"
name="anuzAsana-13-132-1x">వసిష్ఠ ఉవాచ।

అపి చేదం పురా రామ శ్రుతం మే బ్రహ్మదర్శనం।
పితామహస్య యద్వృత్తం బ్రహ్మణః పరమాత్మనః॥ 13-132-1 (86515) 
దేవస్య మహతస్తాత వారుణీం బిభ్రతస్తనుం।
ఐశ్వర్యే వారుణేవాఽథ రుద్రస్యేశస్య వై ప్రభో॥ 13-132-2 (86516) 
ఆజగ్ముర్మునయః సర్వే దేవాశ్చాగ్నిపురోగమాః।
యజ్ఞాంగాని చ సర్వాణి వషట్కారశ్చ మూర్తిమాన్॥ 13-132-3 (86517) 
మూర్తిమంతి చ సామాని యజూంషి చ సహస్రశః।
ఋగ్వేదశ్చాగమత్తత్ర పదక్రమవిభూషితః॥ 13-132-4 (86518) 
లక్షణాని స్వరాస్తోభా నిరుక్తాః స్వరభక్తయః।
ఓంకారశ్ఛందసాం నేత్రం నిగ్రహప్రగ్రహౌ తథా॥ 13-132-5 (86519) 
వేదాశ్చ సోపనిషదో విద్యా సావిత్ర్యథాపి చ।
భూతం భవ్యం భవిష్యచ్చ దధార భగవాఞ్శివః॥ 13-132-6 (86520) 
సంజుహావాత్మనాఽఽత్మానం స్వయమేవ తదా ప్రభో।
యజ్ఞం చ శోభయామాస బహురూపం పినాకధృత్॥ 13-132-7 (86521) 
ద్యౌర్నభః పృథివీ ఖం చ తథా చైవైష భూపతిః।
సర్వవిద్యేశ్వరః శ్రీమానేష చాపి విభావసుః॥ 13-132-8 (86522) 
ఏష బ్రహ్మా శివో రుద్రో వరుణోఽగ్నిః ప్రజాపతిః।
కీర్త్యతే భగవాందేవః సర్వభూతపతిః శివః॥ 13-132-9 (86523) 
తస్య యజ్ఞః పశుపతేస్తపః క్రతవ ఏవ చ।
దీక్షా దీప్తవ్రతా దేవీ దిశశ్చ సదిగీశ్వరాః॥ 13-132-10 (86524) 
దేవపత్న్యశ్చ కన్యాశ్చ దేవానాం చైవ మాతరః।
ఆజగ్ముః సహితాస్తత్ర తదా భృగుకులోద్వహ। 
యజ్ఞం పశుపతేః ప్రీతా వరుణస్య మహాత్మనః॥  13-132-11 (86525) 
స్వయంభువస్తు తా దృష్ట్వా రేతః సమపతద్భువి॥  13-132-12 (86526) 
తస్య శుక్రస్య నిష్యందాన్పాంసూన్సంగృహ్య భూమితః।
ప్రాస్యత్పూషా కరాభ్యాం వై తస్మిన్నేవ హుతాశనే॥ 13-132-13 (86527) 
తతస్తస్మిన్సంప్రవృత్తే సత్రే జ్వలితపావకే।
బ్రహ్మణో జుహ్వతస్తత్ర ప్రాదుర్భావో బభూవహ॥ 13-132-14 (86528) 
స్కన్నమాత్రం చ తచ్ఛుక్రం స్రువేణ పరిగృహ్య సః।
ఆజ్యవన్మంత్రతశ్చాపి సోఽజుహోద్భృగునందన॥ 13-132-15 (86529) 
తతః స జనయామాస భూతగ్రామం చ వీర్యవాన్।
తస్య తత్తేజసస్తస్మాజ్జజ్ఞే లోకేషు తైజసం॥ 13-132-16 (86530) 
తమసస్తామసా భావా వ్యాపి సత్వం తథోభయం।
స గుణస్తేజసో నిత్యం తమస్యాకాశమేవ చ। 
సర్వభూతేషు చ తథా సత్వం తేజస్తథోత్తమం॥  13-132-17 (86531) 
శుక్రే హుతేఽగ్నౌ తస్మింస్తు ప్రాదురాసంస్త్రయః ప్రభో।
పురుషా వపుషా యుక్తాః స్వైః స్వైః ప్రసవజైర్గుణైః॥ 13-132-18 (86532) 
భర్జనాద్భృగురిత్యేవమంగారేభ్యోఽంగిరాఽభవత్।
అంగారసంశ్రయాచ్చైవ కవిరిత్యపరోఽభవత్। 
సహ జ్వాలాభఇరుత్పన్నో భృగుస్తస్మాద్భృగుః స్మృతః॥  13-132-19 (86533) 
మరీచిభ్యో మరీచిస్తు మారీచః కశ్యపో హ్యభూత్।
అంగోరభ్యోఽంగిరాస్తాత వాలఖిల్యాః కుశోచ్చయాత్॥ 13-132-20 (86534) 
అత్రైవాత్రేతి చ విభో జాతమత్రిం వదంత్యపి॥  13-132-21 (86535) 
తథా భస్మవ్యపోహేభ్యో బ్రహ్మర్షిగణసంమతాః।
వైఖానసాః సముత్పన్నాస్తపః శ్రుతగుణేప్సవః॥ 13-132-22 (86536) 
అశ్రుతోఽస్య సముత్పన్నావశ్వినౌ రూపసంమతౌ।
శేషాః ప్రజానాం పతయః స్రోతోభ్యస్తస్య జజ్ఞిరే। 
ఋషయో రోమకూపేభ్యః స్వేదాచ్ఛందో బలాన్మనః॥  13-132-23 (86537) 
ఏతస్మాత్కారణాదాహురగ్నిః సర్వాస్తు దేవతాః।
ఋషయః శ్రుతసంపన్నా వేదప్రామాణ్యదర్శనాత్॥ 13-132-24 (86538) 
యాని దారూణి నిర్యాసాస్తే మాసాః పక్షసంజ్ఞితాః।
అహోరాత్రా ముహూర్తాశ్చ వీతజ్యోతిశ్చ వారుణం॥ 13-132-25 (86539) 
రౌద్రం లోహితమిత్యాహుర్లోహితాత్కనకం స్మృతం।
తన్మైత్రమితి విజ్ఞేయం ధూమాచ్చ వసవః స్మృతాః॥ 13-132-26 (86540) 
అర్చిషో యాశ్చ తే రుద్రాస్తథాఽఽదిత్యా మహాప్రభాః।
ఉద్దీప్తాస్తే తథాఽంగారా యే ధిష్ణ్యేషు దివి స్థితాః॥ 13-132-27 (86541) 
అగ్నిర్నాథశ్చ లోకస్య తత్పరం బ్రహ్మ తద్భువం।
సర్వకామదమిత్యాహుస్తత్ర హవ్యముపావహన్॥ 13-132-28 (86542) 
తతోఽబ్రవీన్మహాదేవో వరుణః పవనాత్మకః।
మమ సత్రమిదం దివ్యమహం గృహపతిస్త్విహ॥ 13-132-29 (86543) 
త్రీణి పూర్వాణ్యపత్యాని మమ తాని న సంశయః।
ఇతి జానీత ఖగమా మమ యజ్ఞఫలం హి తత్॥ 13-132-30 (86544) 
అగ్నిరువాచ। 13-132-31x (7181) 
మదంగేభ్యః ప్రసూతాని మదాశ్రయకృతాని చ।
మమైవ తాన్మపత్యాని మమ శుక్లం హుతం హి తత్॥ 13-132-31 (86545) 
అథాబ్రవీల్లోకగురుర్బ్రహ్మా లోకపితామహః।
మమైవ తాన్యపత్యాని మమ శుక్లం హుతం హి తత్॥ 13-132-32 (86546) 
అహం వక్తా చ మంత్రస్య హోతా శుక్రస్య చైవ హ।
యస్య బీజం ఫలం తస్య శుక్రం చేత్కారణం మతం॥ 13-132-33 (86547) 
తతోఽబ్రువందేవగణాః పితామహముపేత్య వై।
కృతాంజలిపుటాః సర్వే శిరోభిరభివంద్య చ॥ 13-132-34 (86548) 
వయం చ భగవన్సర్వే జగచ్చ సచరాచరం।
తవైవ ప్రసవాః సర్వే తస్మాదగ్నిర్విభావసుః। 
వరుణశ్చేశ్వరో దేవో లభతాం కామమీప్సితం॥  13-132-35 (86549) 
నిసర్గాద్బ్రహ్మణశ్చాపి వరుణో యాదసాంపతిః।
జగ్రాహ వై భృగు పూర్వమపత్యం సూర్యవర్చసం॥ 13-132-36 (86550) 
ఈశ్వరోఽంగిరసం చాగ్నేరపత్యార్థమకల్పయత్।
పితామహస్త్వపత్యం వైకవిం జగ్రాహ తత్త్వవిత్॥ 13-132-37 (86551) 
తదా స వారుణిః ఖ్యాతో భృగుః ప్రసవకర్మకృత్।
ఆగ్నేయస్త్వంగిరాః శ్రీమాన్కవిర్బ్రాహ్మో మహాయశాః। 
భార్గవాంగిరసౌ లోకే లోకసంతానలక్షణౌ॥  13-132-38 (86552) 
ఏతే విప్రవరాః సర్వే ప్రజానాం పతయస్త్రయః।
సర్వం సంతానమేతేషామిదమిత్యుపధారయ॥ 13-132-39 (86553) 
భృగోస్తు పుత్రాః సప్తాసన్సర్వే తుల్యా భృగోర్గుణైః।
చ్యవనో వజ్రశీర్షశ్చ శుచిరౌర్వస్తథైవ చ॥ 13-132-40 (86554) 
శుక్రో వరేణ్యశ్చ విభుః సవనశ్చేతి సప్త తే।
భార్గవా వారుణాః సర్వే యేషాం వంశే భవానపి॥ 13-132-41 (86555) 
అషఅటౌ చాంగిరసః పుత్రా వారుణాస్తేఽప్యవారుణాః।
బృహస్పతిరుచథ్యశ్చ వయస్యః శాంతిరేవ చ॥ 13-132-42 (86556) 
ఘోరో విరూపః సంవర్తః సుధన్వా చాష్టమః స్మృతః।
ఏతేఽష్టౌ వహ్నిజాః సర్వే జ్ఞాననిష్ఠా నిరామయాః॥ 13-132-43 (86557) 
బ్రాహ్మణాశ్చ కవేః పుత్రా వారుణాస్తేఽప్యుదాహృతాః।
అష్టౌ ప్రసవజైర్యుక్తా గుణైర్బ్రహ్మవిదః శుభాః॥ 13-132-44 (86558) 
కవిః కావ్యశ్చ విష్ణుశ్చ బుద్ధిమానుశనా తథా।
భృగుశ్చ వరుణశ్చైవ కాశ్యపోఽగ్నిశ్చ ధర్మవిత్॥ 13-132-45 (86559) 
అష్టౌ కవిసుతా హ్యేతే సర్వమేభిర్జగత్తతం।
ప్రజాపతయ ఏతే హి ప్రజానాం యైరిమాః ప్రజాః॥ 13-132-46 (86560) 
ఏవమంగిరసశ్చైవ కవేశ్చ ప్రసవాన్వయైః।
భృగోశ్చ భృగుశార్దూల వంశజైః సతతం జగత్॥ 13-132-47 (86561) 
వరుణశ్చాదితో విప్ర జగ్రాహ ప్రభురీశ్వరః।
కవిం తాత భృగుం చాపి తస్మాత్తౌ వారుణౌ స్మృతౌ॥ 13-132-48 (86562) 
జగ్రాహాంగిరసం దేవః శిఖీ తస్మాద్భుతాశనః।
తస్మాదాంగిరసా జ్ఞేయాః సర్వ ఏవ తదన్వయాః॥ 13-132-49 (86563) 
బ్రహ్మా పితామహః పూర్వం దేవతాభిః ప్రసాదితః।
ఇమే నః సంతరిష్యంతి ప్రజాభిర్జగదీశ్వరాః॥ 13-132-50 (86564) 
సర్వే ప్రజానాం పతయః సర్వే చాతితపస్వినః।
త్వత్ప్రసాదాదిమం లోకం ధారయిష్యంతి శాశ్వతం॥ 13-132-51 (86565) 
తథైవ వంశకర్తారస్తవ తేజోవివర్ధనాః।
భవేయుర్వేదవిదుషః సర్వే చ కృతినస్తథా॥ 13-132-52 (86566) 
దేవపక్షచరాః సౌంయాః ప్రాజాపత్యా మహర్షయః।
అనంతం బ్రహ్మ సత్యం చ తపశ్చ పరమం భువి॥ 13-132-53 (86567) 
సర్వే హి వయమేతే చ తవైవ ప్రసవాః ప్రభో।
దేవానాం బ్రాహ్మణానాం చ త్వం హి కర్తా పితామహ॥ 13-132-54 (86568) 
మారీచమాదితః కృత్వా సర్వే చైవాథ భార్గవాః।
అపత్యానీతి సంప్రేక్ష్య క్షమయామ పితామహ॥ 13-132-55 (86569) 
అథ స్వేనైవ రూపేణి ప్రజనిష్యంతి వై ప్రజాః।
స్థాపయిష్యంతి చాత్మానం యుగాదినిధనే తథా॥ 13-132-56 (86570) 
ఇత్యుక్తః స తదా తైస్తు బ్రహ్మా లోకపితామహః।
తతేత్యేవాబ్రవీత్ప్రీతస్తేఽపి జగ్ముర్యథాగతం॥ 13-132-57 (86571) 
ఏవమేతత్పురావృత్తం తస్య యజ్ఞే మహాత్మనః।
దేవశ్రేష్ఠస్య లోకాదౌ వారుణీం బిభ్రతస్తనుం॥ 13-132-58 (86572) 
అగ్నిర్బ్రహ్మ పశుపతిః శర్వో రుద్రః ప్రజాపతిః।
అగ్నేరపత్యమేతద్వై సువర్ణమితి ధారణాః॥ 13-132-59 (86573) 
అగ్న్యభావే చ కురుతే వహ్నిస్థానేషు కాంచనం।
జామదగ్న్యప్రమాణజ్ఞో వేదశ్రుతినిదర్శనాత్॥ 13-132-60 (86574) 
కుశస్తంబే జుహోత్యగ్నిం సువర్ణే తత్ర చ స్థితే।
వల్మీకస్య వపాయాం చ కర్ణే వాజస్య దక్షిణే॥ 13-132-61 (86575) 
శకటోర్వ్యా పరస్యాప్సు బ్రాహ్మణస్య కరే తథా।
హుతే ప్రీతికరీమృద్ధిం భగవాంస్తత్ర మన్యతే॥ 13-132-62 (86576) 
తస్మాదగ్నిపరాః సర్వే దేవతా ఇతి శుశ్రుమ।
బ్రహ్మణో హి ప్రభూతోఽగ్నిరగ్నేరపి చ కాంచనం॥ 13-132-63 (86577) 
తస్మాద్యే వై ప్రయచ్ఛంతి సువర్ణం ధర్మదర్శినః।
దేవతాస్తే ప్రయచ్ఛంతి సమస్తా ఇతి నః శ్రుతం॥ 13-132-64 (86578) 
తస్య వా తపసో లోకాన్గచ్ఛతః పరమాం గతిం।
స్వర్లోకే రాజరాజ్యేన సోభిషిచ్యేత భార్గవ॥ 13-132-65 (86579) 
ఆదిత్యోదయనే ప్రాప్తే విధిమంత్రపురస్కృతం।
దదాతి కాంచనం యో వాః దుఃస్వప్నం ప్రతిహంతి సః॥ 13-132-66 (86580) 
దదాత్యుదితమాత్రే యస్యస్య పాప్మా విధూయతే।
మధ్యాహ్నే దదతో రుక్మం హంతి పాపమనాగతం॥ 13-132-67 (86581) 
దదాతి పస్చిమాం సంధ్యాం యః సువర్ణం యతవ్రతః।
బ్రహ్మవాయ్వగ్నిసోమానాం సాలోక్యముపయాతి సః॥ 13-132-68 (86582) 
సేంద్రేషు చైవ లోకేషు ప్రతిష్ఠా విందతే శుభాం।
ఇహ లోకే యశః ప్రాప్య శాంతపాప్మా చ మోదతే॥ 13-132-69 (86583) 
తతః సంపద్యతేఽన్యేషు లోకేష్వప్రతిమః సదా।
అనావృతగతిశ్చైవ కామచారో భవత్యుత॥ 13-132-70 (86584) 
న చ క్షరతి తేభ్యశ్చ యశశ్చైవాప్నుతే మహత్।
సువర్ణమక్షయం దత్త్వా లోకాంశ్చాప్నోతి పుష్కలాన్॥ 13-132-71 (86585) 
యస్తు సంజనయిత్వాఽగ్నిమాదిత్యోదయనం ప్రతి।
దద్యాద్వై వ్రతముద్దిశ్య సర్వకామాన్సమశ్నుతే॥ 13-132-72 (86586) 
అగ్నిరిత్యేవ తత్ప్రాహుః ప్రదానం చ సుఖావహం।
యథేష్టగుణసంవృత్తం ప్రవర్తకమితి స్మృతం॥ 13-132-73 (86587) 
ఏషా సువర్ణస్యోత్పత్తిః కథితా తే మయాఽనఘ।
కార్తికేయస్య చ విభో తద్విద్ధి భృగునందన॥ 13-132-74 (86588) 
కార్తికేయస్తు సంవృద్ధః కాలేన మహతా తదా।
దేవైః సేనాపతిత్వేన వృతః సేంద్రైర్భృగూద్వహ॥ 13-132-75 (86589) 
జఘాన తారకం చాపి దైత్యమన్యాంస్తథాఽసురాన్।
త్రిదశేంద్రాజ్ఞయా బ్రహ్మఁల్లోకానాం హితకాంయయా॥ 13-132-76 (86590) 
సువర్ణదానే చ మయా కథితాస్తే గుణా విభో।
తస్మాత్సువర్ణం విప్రేభ్యః ప్రయచ్ఛ తదతాంవర॥ 13-132-77 (86591) 
భీష్మ ఉవాచ। 13-132-78x (7182) 
ఇత్యుక్తః స వసిష్ఠేన జామదగ్న్యః ప్రతాపవాన్।
దదౌ సువర్ణం విప్రభ్యో వ్యముచ్యత చ కిల్బిషాత్॥ 13-132-78 (86592) 
ఏతత్తే సర్వమాఖ్యాతం సువర్ణస్య మహీపతే।
ప్రదానస్య ఫలం చైవ జన్మ చాస్య యుధిష్ఠిర॥ 13-132-79 (86593) 
తస్మాత్త్వమపి విప్రేభ్యః ప్రయచ్ఛ కనకం బహుః।
దదత్సువర్ణం నృపతే కిల్బిషాద్విప్రమోక్ష్యసి॥ ॥ 13-132-80 (86594) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వాత్రింశదధికశతతమోఽధ్యాయః॥ 132 ॥

Mahabharata - Anushaasana Parva - Chapter Footnotes

7-132-4 ఋగ్వేదోఽథర్వవేదశ్చేతి క.ఙ.ధ.పాఠః॥ 7-132-14 ప్రాదుర్భావశ్చరమధాతుః॥ 7-132-16 భూతగ్రామం చతుర్విధం తత్తేజసస్తస్య త్రిగుణమయస్య రేతసః సంబంధీ యస్తేజోంశో రజోంశస్తస్మాత్తైజసప్రవృత్తిప్రధానం జంగమమభూత్॥ 7-132-17 తమసస్తమోంశాత్తామసం స్థావరం। సత్వాంశస్తూభయత్రానుగతః॥ 7-132-18 ప్రసవజైః కారణజైర్గుణైః॥ 7-132-19 సహయజ్వభిరుత్పన్న ఇతి ధ.పాఠః॥ 7-132-20 వాలఖిల్యాః శరోచ్చయాదితి ధ.పాఠః॥ 7-132-21 అత్రైవ కుశోచ్చయే। అత్ర అత్రైవేతి సంబంధః। అత్రైవాత్రిం చ హి విభో ఇతి ధ. పాఠః॥ 7-132-22 వ్యపోహేభ్యః సమూహేభ్యః। తథాగ్నేస్తస్య భస్మభ్య ఇతి.ధ.పాఠః॥ 7-132-23 అశ్రుతః అశ్రుసకాశాత్। స్నోతోభ్యః శ్రోత్రాదీంద్రియేభ్యః। బలాత్ వీర్యాత్। బలాన్మఖ ఇతి క.ట.ధ.పాఠః॥ 7-132-24 ఏతస్మాదగ్నిజత్వాత్॥ 7-132-25 నిర్యాసా దారుగతా లాక్షాదయో వృక్షరసాః॥ 7-132-27 దివిస్థితాః గ్రహతారాదయః ధిష్ణ్యేషు స్థానేషు॥ 7-132-30 త్రీణి భృగ్వంగిరఃకవిసంజ్ఞాని॥ 7-132-44 కవేః పుత్రా వారుణా ఇత్యనేని స్వీయభాగోపి కవిర్బ్రహ్మణా వరుణాయ సమర్పిత ఇత్యున్నేయం॥ 7-132-50 నోఽస్మాన్ సంతరిష్యంతి సంతారయిష్యంతి॥ 7-132-52 విదుషో విద్వాంసః॥ 7-132-56 ఆదినిధనే ఉత్పత్తిప్రలయయోరంతరాలే॥ 7-132-58 దేవశ్రేష్ఠస్య రుద్రస్య॥ 7-132-59 ధారణా నిశ్చయః॥ 7-132-61 బ్రాహ్మణపాణ్యజకర్ణదర్భస్తంబాప్సు కాష్ఠేష్విత్యేతాని శ్రుతౌ దృశ్యంతే। వపాయాం రంధ్రే॥ 7-132-62 శకటోర్వీం తు శ్రుత్యంతరాత్ జ్ఞేయా। పరస్య తీర్థాదేరప్సు॥ 7-132-64 సువర్ణం యే ప్రయచ్ఛంతి నరాః శుద్ధేన చేతసేతి ధ.పాఠః॥ 7-132-71 తేభ్యో లోకేభ్యో న చ క్షరతి॥





అనుశాసనపర్వ - అధ్యాయ 133

॥ శ్రీః ॥

13.133. అధ్యాయః 133 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి కుమారోత్పత్తిప్రకారస్య దేవాదిభిస్తస్మై క్రీడనకాదిదానస్య తారకాసురవధాదేశ్చ కథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-133-1x"
name="anuzAsana-13-133-1x">యుధిష్ఠిర ఉవాచ।

ఉక్తాః పితామహేనేహ సువర్ణస్య విధానతః।
విస్తరేణ ప్రదానస్య యే గుణాః శ్రుతిలక్షణాః॥ 13-133-1 (86595) 
యత్తు కారణముత్పత్తేః సువర్ణస్య ప్రకీర్తితం।
స కథం తారకః ప్రాప్తో నిధనం తద్బ్రవీహి మే॥ 13-133-2 (86596) 
ఉక్తం స దైవతానాం హి అవధ్య ఇతి పార్థివ।
కథం తస్యాభవన్మృత్యుర్విస్తరేణ ప్రకీర్తయ॥ 13-133-3 (86597) 
ఏతదిచ్ఛాంయహం శ్రోతుం త్వత్తః కురుకులోద్వహ।
కార్త్స్న్యేన తారకవధం పరం కౌతూహలం హి మే॥ 13-133-4 (86598) 
భీష్మ ఉవాచ। 13-133-5x (7183) 
విపన్నకృత్యా రాజేంద్ర దేవతా ఋషయస్తథా।
కృత్తికాశ్చోదయామాసురపత్యభరణాయ వై॥ 13-133-5 (86599) 
న దేవతానాం కాచిద్ధి సమర్థా జాతవేదసః।
ఏతా హి శక్తాస్తం గర్భం సంధారయితుమోజసా॥ 13-133-6 (86600) 
షణ్ణాం తాసాం తతః ప్రీతః పావకో గర్భధారణాత్।
స్వేన తేజోవిసర్గేణ వీర్యేణ పరమేణ చ॥ 13-133-7 (86601) 
తాస్తు షట్ కృత్తికా గర్భం పుపుషుర్జాతవేదసః।
షట్సు వర్త్మసు తేజోఽగ్నేః సకలం నిహితం ప్రభో॥ 13-133-8 (86602) 
తతస్తా వర్ధమానస్య కుమారస్య మహాత్మనః।
తేజసాఽభిపరీతాంగ్యో న క్వచిచ్ఛర్మ లేభిరే॥ 13-133-9 (86603) 
తతస్తేజఃపరీతాంగ్యః సర్వాః కాల ఉపస్థితే।
సమం గర్భం సుషువిరే కృతికాస్తా నరర్షభ॥ 13-133-10 (86604) 
తతస్తం ష·డధిష్ఠానం గర్భమేకత్వమాగతం।
పృథివీ ప్రతిజగ్రాహ కృత్తికానాం సమీపతః॥ 13-133-11 (86605) 
స గర్భో దివ్యసంస్థానో దీప్తిమాన్పావకప్రభః।
దివ్యం శరవణం ప్రాప్య వవృధే ప్రియదర్శనః॥ 13-133-12 (86606) 
దదృశుః కృత్తికాస్తం తు బాలమర్కసమద్యుతిం।
జాతస్నేహాశ్చ సౌహార్దాత్పుపుషుః స్తంతవిస్రవైః॥ 13-133-13 (86607) 
అభవత్కార్తికేయః స త్రైలోక్యే సచరాచరే।
స్కన్నత్వాత్స్కందతాం ప్రాప్తో గుహావాసాద్గుహోఽభవత్॥ 13-133-14 (86608) 
తతో దేవాస్త్రయస్త్రింశద్దిశశ్చ సదిగీశ్వరాః।
రుద్రో ధాతా చ విష్ణుశ్చ యమః పూషాఽర్యమా భగః॥ 13-133-15 (86609) 
అంశో మిత్రశ్చ సాధ్యాశ్చ వాసవో వసవోఽశ్వినౌ।
ఆపో వాయుర్నభశ్చంద్రో నక్షత్రాణి గ్రహా రవిః॥ 13-133-16 (86610) 
పృథగ్భూతాని చాన్యాని యాని దేవగణాని వై।
ఆజగ్ముస్తేఽద్భుతం ద్రష్టుం కుమారం జ్వలనాత్మజం॥ 13-133-17 (86611) 
ఋషయస్తుష్టువుశ్చైవ గంధర్వాశ్చ జగుస్తథా।
షడాననం కుమారం తు ద్విషడక్షం ద్విజప్రియం॥ 13-133-18 (86612) 
పీనాంసం ద్వాదశభుజం పావకాదిత్యవర్చసం।
శయానం శరగుల్మస్థం దృష్ట్వా దేవాః సహర్షిభిః। 
లేభిరే పరమం హర్షం మేనిరే చాసురం హతం॥  13-133-19 (86613) 
తతో దేవాః ప్రియాణ్యస్య సర్వ ఏవ సమాహరన్।
క్రీడతః క్రీడనీయాని దదుః పక్షిగణాంశ్చ హ॥ 13-133-20 (86614) 
సుపర్ణోఽస్య దదౌ పుత్రం మయూరం చిత్రబర్హిణం।
రాక్షసాశ్చ దదుస్తస్మై వరాహమహిషావుభౌ॥ 13-133-21 (86615) 
కుక్కుటం చాగ్నిసంకాశం ప్రదదావరుణః స్వయం।
చంద్రమాః ప్రదదౌ మేషమాదిత్యో రుచిరాం ప్రభాం॥ 13-133-22 (86616) 
గవాం మాతా చ గా దేవీ దదౌ శతసహస్రశః।
ఛాగమగ్నిర్గుణోపేతమిలా పుష్పఫలం బహు॥ 13-133-23 (86617) 
సుధన్వా శకటం చైవ రథం చాంచితకూబరం।
వరుణో వారుణాందివ్యాన్సగజాన్ప్రదదౌ శుభాన్॥ 13-133-24 (86618) 
సింహాన్సురేంద్రో వ్యాఘ్రాంశ్చ ద్విపానన్యాంశ్చ దంష్ట్రిణః।
శ్వాపదాంశ్చ బహూన్ఘోరాఞ్శస్త్రాణి వివిధాని చ॥ 13-133-25 (86619) 
రాక్షసాసురసంఘాశ్చ అనుజగ్ముస్తమీశ్వరం॥  13-133-26 (86620) 
వర్ధమానవధోపాయం ప్రార్థయామాస తారకః।
ఉపాయైర్బహుభిర్హంతుం నాశకచ్చాపి తం విభుం॥ 13-133-27 (86621) 
సైనాపత్యేన తం దేవాః పూజయిత్వా గుహాలయం।
శశంసుర్విప్రకారం తం తస్మై తారకకారితం॥ 13-133-28 (86622) 
స వివృద్ధో మహావీర్యో దేవసేనాపతిః ప్రభుః।
జఘానామోఘయా శక్త్యా దానవం తారకం గుహః॥ 13-133-29 (86623) 
తేన తస్మిన్కుమారేణ క్రీడతా నిహతేఽసురే।
సురేంద్రః స్థాపితో రాజ్యే దేవానాం పునరీశ్వరః॥ 13-133-30 (86624) 
స సేనాపతిరేవాథ బభౌ స్కందః ప్రతాపవాన్।
ఈశో గోప్తా చ దేవానాం ప్రియకృచ్ఛంకరస్య చ॥ 13-133-31 (86625) 
హిరణ్యమూర్తిర్భగవానేవ ఏవ చ పావకిః।
సదా కుమారో దేవానాం సైనాపత్యమవాప్తవాన్॥ 13-133-32 (86626) 
తస్మాత్సువర్ణం మంగల్యం రత్నమక్షయ్యముత్తమం।
సహజం కార్తికేయస్య వహ్నేస్తేజః పరం మతం॥ 13-133-33 (86627) 
ఏవం రామాయ కౌరవ్య వసిష్ఠోఽకథయత్పురా।
తస్మాత్సువర్ణదానాయ ప్రయతస్వ నరాధిప॥ 13-133-34 (86628) 
రామః సువర్ణం దత్త్వా హి విముక్తః సర్వకిల్బిషైః।
త్రివిష్టపే మహత్స్థానమవాపాసులభం నరైః॥ ॥ 13-133-35 (86629) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రయస్త్రింశదధికశతతమోఽధ్యాయః॥ 133 ॥

Mahabharata - Anushaasana Parva - Chapter Footnotes

7-133-1 శ్రుతిర్వేదో లక్షణం జ్ఞాపకం యేషాం తే శ్రుతిలక్షణాః। శ్రుత్యుక్తా ఇత్యర్థః॥ 7-133-5 విపన్నం కృత్యం యేషాం తే గంగయా గర్భే త్యక్తే సతి నష్టకార్యాః॥ 7-133-6 గర్భం సంధారయితుమిత్యపకృష్యతే పూర్వోర్ధేపి॥ 7-133-7 ప్రీతస్తాభిర్గరుడీరూపేణ తద్రేతః పీత్వా షోఢా గర్భే ధృతే సతీతి శేషః॥ 7-133-8 వర్త్మసు గర్భాగమనమార్గేషు యోనిష్విత్యర్థః॥





అనుశాసనపర్వ - అధ్యాయ 134

॥ శ్రీః ॥

13.134. అధ్యాయః 134 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి ప్రతిపదాదితిథిషు శ్రాద్ధకరణస్య ప్రత్యేకం ఫలకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-134-1x"
name="anuzAsana-13-134-1x">యుధిష్ఠిర ఉవాచ।

చాతుర్వర్ణ్యస్య ధర్మాత్మంధర్మాః ప్రోక్తా యథా త్వయా।
తథైవ మే శ్రాద్ధవిధిం కృత్స్నం ప్రబ్రూహి పార్థివ॥ 13-134-1 (86630) 
వైశంపాయన ఉవాచ। 13-134-2x (7184) 
యుధిష్ఠిరేణైవముక్తో భీష్మః శాంతనవస్తదా।
ఇమం శ్రాద్ధవిధిం కృత్స్నం వక్తుం సముపచక్రమే॥ 13-134-2 (86631) 
భీష్మ ఉవాచ। 13-134-3x (7185) 
శృణుష్వావహితో రాజఞ్శ్రాద్ధకర్మవిధిం శుభం।
ధన్యం యశస్యం పుత్రీయం పితృయజ్ఞం పరంతప॥ 13-134-3 (86632) 
దేవాసురమనుష్యాణాం గంధర్వోరగరక్షసాం।
పిశాచకిన్నరాణాం చ పూజ్యా వై పితరః సదా॥ 13-134-4 (86633) 
పితౄన్పూజ్యాదితః పశ్చాద్దేవతాస్తర్పయంతి వై।
తస్మాత్తాన్సర్వయత్నేన పురుషః పూజయేత్సదా॥ 13-134-5 (86634) 
అన్వాహార్యం మహారాజ పితౄణాం శ్రాద్ధముచ్యతే।
తస్మాద్విశేషవిధినా విధిః ప్రథమకల్పితః॥ 13-134-6 (86635) 
సర్వేష్వహఃసు ప్రీయంతే కృతే శ్రాద్ధే పితామహాః।
`పిండాన్వాహార్యకం శ్రాద్ధం కుర్యాన్మాసానుమాసికం। 
పితృయజ్ఞం తు నిర్వర్త్య విప్రశ్చంద్రక్షయేఽగ్నిమాన్॥  13-134-7 (86636) 
పిండానాం మాసికశ్రాద్ధమన్వాహార్యం విదుర్బుధాః।
తదామిషేణ కుర్వీత ప్రయతః ప్రాంజలిః శుచిః॥'  13-134-8 (86637) 
ప్రవక్ష్యామి తు తే సర్వాంస్తిథ్యాంతిథ్యాం దినే గుణాన్।
యేష్వహఃసు కృతైః శ్రాద్ధైర్యత్ఫలం ప్రాప్యతేఽనఘ। 
తత్సర్వం కీర్తయిష్యామి యథావత్తన్నిబోధ మే॥  13-134-9 (86638) 
పితౄనర్చ్య ప్రతిపది ప్రాప్నుయాత్స్వగృహే స్త్రియః।
అభిరూపప్రజాయిన్యో దర్శనీయా బహుప్రజాః॥ 13-134-10 (86639) 
స్త్రియో ద్వితీయాం జాయంతే తృతీయాయాం తు వాజినః।
చతుర్థ్యాం క్షుద్రపశవో భవంతి బహవో గృహే॥ 13-134-11 (86640) 
పంచంయాం బహవః పుత్రా జాయంతే కుర్వతాం నృప।
కుర్వాణాస్తు నరాః షష్ఠ్యాం భవంతి ద్యుతిభాగినః॥ 13-134-12 (86641) 
కృషిభాగీ భవేచ్ఛ్రాద్ధం కుర్వాణః సప్తమీం నృప।
అష్టంయాం తు ప్రకుర్వాణో వాణిజ్యే లాభమాప్నుయాత్॥ 13-134-13 (86642) 
నవంయాం కుర్వతః శ్రాద్ధం భవత్యేకశఫం బహు।
వివర్ధంతే తు దశమీం గావః శ్రాద్ధాని కుర్వతః॥ 13-134-14 (86643) 
కుప్యభాగీ భవేన్మర్త్యః కుర్వన్నేకాదశీం నృప।
బ్రహ్మవర్చస్వినః పుత్రా జాయంతే తస్య వేశ్మని॥ 13-134-15 (86644) 
ద్వాదశ్యామీహమానస్య నిత్యమేవ ప్రదృశ్యతే।
రజతం బహువిత్తం చ సువర్ణం చ మనోరమం॥ 13-134-16 (86645) 
జ్ఞాతీనాం తు భవేచ్ఛ్రేష్ఠః కుర్వఞ్శ్రాద్ధం త్రయోదశీం॥  13-134-17 (86646) 
అవశ్యం తు యువానోఽస్య ప్రమీయంతే నరా గృహే।
యుద్ధభాగీ భవేన్మర్త్యః కుర్వఞ్శ్రాద్ధం చతుర్దశీం॥ 13-134-18 (86647) 
అమావాస్యాం తు నివపన్సర్వకామానవాప్నుయాత్॥  13-134-19 (86648) 
కృష్ణపక్షే దశంయాదౌ వర్జయిత్వా చతుర్దశీం।
శ్రాద్ధకర్మణి తిథ్యస్తు ప్రశస్తా న తథేతరాః॥ 13-134-20 (86649) 
యథా చైవాపరః పక్షః పూర్వపక్షాద్విశిష్యతే।
తథా శ్రాద్ధస్య పూర్వాహ్ణాదపరాహ్ణో విశిష్యతే॥ ॥ 13-134-21 (86650) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుస్త్రింశదధికశతతమోఽధ్యాయః॥ 134 ॥

Mahabharata - Anushaasana Parva - Chapter Footnotes

7-134-5 ఆదితః అమావాస్యాయాం। పశ్చాత్ప్రతిపది॥ 7-134-6 తచ్చామిషేణ విధినేతి క.ట.థ.ధ.పాఠః॥ 7-134-10 గృహే స్త్రియో భార్యాః॥ 7-134-11 స్త్రియో దుహితరః॥ 7-134-12 భవంతి ద్యూతభాగిన ఇతి ట.థ.ధ.పాఠః॥ 7-134-15 కుప్యం వస్త్రపాత్రాది॥





అనుశాసనపర్వ - అధ్యాయ 135

॥ శ్రీః ॥

13.135. అధ్యాయః 135 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శ్రాద్ధే తిలమాంసవిశేషదానస్య ఫలవిశేషకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-135-1x"
name="anuzAsana-13-135-1x">యుధిష్ఠిర ఉవాచ।

కింస్విద్దత్తం పితృభ్యో వై భవత్యక్షయమీశ్వరః।
కింస్విద్వహుఫలం ప్రోక్తం కిమానంత్యాయ కల్పతే॥ 13-135-1 (86651) 
భీష్మ ఉవాచ। 13-135-2x (7186) 
హవీంషి శ్రాద్ధకల్పే తు యాని శ్రాద్ధవిదో విదుః।
తాని మే శృణు కాంయాని ఫలం చైషాం యుధిష్ఠిర॥ 13-135-2 (86652) 
తిలైర్వ్రీహియవైర్మాషైరద్భిర్మూలఫలైస్తథా।
దత్తేన మాసం ప్రీయంతే శ్రాద్ధేన పితరో నృప॥ 13-135-3 (86653) 
వర్ధమానతిలం శ్రాద్ధమక్షయం మనురబ్రవీత్।
సర్వేష్వేవ తు భోజ్యేషు తిలాః ప్రాధాన్యతః స్మృతాః॥ 13-135-4 (86654) 
ద్వౌ మాసౌ తు భవేత్తుప్తిర్మత్స్యైః తితృగణస్య హ।
త్రీన్మాసానావికేనాహుశ్చతుర్మాసం శశేన హ॥ 13-135-5 (86655) 
ఆజేన మాసాన్ప్రీయంతే పంచైవ పితరో నృప।
వారాహేణ తు షణ్మాసాన్సప్త వై శాకులేన తు॥ 13-135-6 (86656) 
మాసానష్టౌ పార్షతేన రౌరవేణ నవ ప్రభో।
గవయస్య తు మాంసేన తృప్తిః స్యాద్దశమాసికీ॥ 13-135-7 (86657) 
మాంసేనేకాదశ ప్రీతిః పితౄణాం మాహిషేణ తు।
గవ్యేన దత్తే శ్రాద్ధే తు సంవత్సరమిహోచ్యతే॥ 13-135-8 (86658) 
యథా గవ్యం తథా యుక్తం పాయసం సర్పిషా సహ।
వాధ్రీణసస్య మాంసేన తృప్తిర్ద్వాదశవార్షికీ॥ 13-135-9 (86659) 
ఆంత్యాయ భవేద్దతం ఖంగమాంసం పితృక్షతే।
కాలశాకం చ లౌహం చాప్యానంత్యం ఛాగ ఉచ్యతే॥ 13-135-10 (86660) 
గాథాశ్చాప్యత్ర గాయంతి పితృగీతా యుధిష్ఠిర।
సనత్కుమారో భగవాన్పురా మధ్యభ్యభాషత॥ 13-135-11 (86661) 
అపి నః స్వకులే జాయాద్యో నో దద్యాత్త్రయోదశీం।
మఘాసు సర్పిఃసంయుక్తం పాయసం దక్షిణాయనే॥ 13-135-12 (86662) 
ఆజేన వాఽపి లౌహేన మఘాస్వేవ యతవ్రతః।
హస్తిచ్ఛాయాసు విధివత్కర్ణవ్యజనవీజితం॥ 13-135-13 (86663) 
ఏష్టవ్యా బహవః పుత్రా యద్యేకోపి గయాం వ్రజేత్।
యత్రాసౌ ప్రథితో లోకేష్వక్ష్యకరణో వటః॥ 13-135-14 (86664) 
ఆపో మూలం ఫలం మాంసమన్నం వాఽపి పితృక్షయే।
యత్కించిన్మధుసంమిశ్రం తదానంత్యాయ కల్పతే॥ ॥ 13-135-15 (86665) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచత్రింశదధికశతతమోఽధ్యాయః॥ 135 ॥

Mahabharata - Anushaasana Parva - Chapter Footnotes

7-135-7 పృషతశ్చిత్రమృగస్తదీయం పార్షతం। రురుః కృష్ణమృగస్తదీయం రౌరవం॥ 7-135-9 వాధ్రీణసః వధ్ర్యా స్యూతనాసికో మహోక్షః। పక్షివిశేషోఽజవిశేషశ్చేత్యన్యే॥ 7-135-10 పితృక్షతే మృతతిథౌ। లౌహం కాంచనవృక్షజం పుష్పాదిశాకం॥ 7-135-13 వీజితం పాయసాదికం దద్యాదితి పూర్వేణాన్వయః॥





అనుశాసనపర్వ - అధ్యాయ 136

॥ శ్రీః ॥

13.136. అధ్యాయః 136 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రత్య శ్విన్యాదినక్షత్రేషు శ్రాద్ధకరణస్య ఫలవిశేషకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-136-1x"
name="anuzAsana-13-136-1x">భీష్మ ఉవాచ।

యమస్తు యాని శ్రాద్ధాని ప్రోవాచ శశబిందవే।
తాని మే శృణు కాంయాని నక్షత్రేషు పృథక్పృథక్॥ 13-136-1 (86666) 
శ్రాద్ధం యః కృత్తికాయోగే కుర్వీత సతతం నరః।
అగ్నీనాధాయ సాపత్యో యజేత విగతజ్వరః॥ 13-136-2 (86667) 
అపత్యకామో రోహిణ్యాం తేజస్కామో మృగోత్తమే।
క్రూరకర్మా దదచ్ఛ్రాద్ధమార్ద్రాయాం మానవో భవేత్॥ 13-136-3 (86668) 
కృషిభాగీ భవేన్మర్త్యః కుర్వఞ్శ్రాద్ధం పునర్వసౌ।
పుష్టికామోఽథ పుష్యేణ శ్రాద్ధమీహేత మానవః॥ 13-136-4 (86669) 
ఆశ్లేషాయాం దదచ్ఛ్రాద్ధం ధీరాన్పుత్రాన్ప్రజాయతే।
జ్ఞాతీనాం తు భవేచ్ఛ్రేష్ఠో మఘాసు శ్రాద్ధమావపన్॥ 13-136-5 (86670) 
ఫల్గునీషు దదచ్ఛ్రాద్ధం సుభగః శ్రాద్ధదో భవేత్।
అపత్యభాగుత్తరాసు హస్తేన ఫలభాగ్భవేత్॥ 13-136-6 (86671) 
చిత్రాయాం తు దదచ్ఛ్రాద్ధం లభేద్రూపవతః సుతాన్।
స్వాతియోగే పితౄనర్చ్య వాణిజ్యముపజీవతి॥ 13-136-7 (86672) 
బహుపుత్రో విశాఖాసు పుత్రమీనహన్భవేన్నరః।
అనురాధాసు కుర్వాణో రాజ్యచక్రం ప్రవర్తయేత్॥ 13-136-8 (86673) 
ఆధిపత్యం వ్రజేన్మర్త్యో జ్యేష్ఠాయామపవర్జయన్।
నరః కురుకులశ్రేష్ఠ ఋద్ధో దమపురఃసరః॥ 13-136-9 (86674) 
మూలే త్వారోగ్యమృచ్ఛేత యశోఽషాఢాసు చోత్తమం।
ఉత్తరాసు త్వషాఢాసు వీతశోకశ్చరేన్మహీం॥ 13-136-10 (86675) 
శ్రాద్ధం త్వభిజితౌ కుర్వన్విద్యాం శ్రేష్ఠామవాప్నుయాత్।
శ్రవణేషు దదచ్ఛ్రాద్ధం ప్రేత్య గచ్ఛేత్స తద్గతిం॥ 13-136-11 (86676) 
రాజ్యభాగీ ధనిష్ఠాయాం భవేత నియతం నరః।
నక్షత్రే వారుణే కుర్వన్భిషక్సిద్ధిమవాప్నుయాత్॥ 13-136-12 (86677) 
పూర్వప్రోష్ఠపదాః కుర్వన్బహూన్విందత్యజావికాన్।
ఉత్తరాసు ప్రకుర్వాణో విందో గాః సహస్రశః॥ 13-136-13 (86678) 
బహుకుప్యకృతం విత్తం విందతే రేవతీం శ్రితః।
అశ్వినీష్వశ్వాన్విందేత భరణీష్వాయురుత్తమం॥ 13-136-14 (86679) 
ఇమం శ్రాద్ధవిధిం శ్రుత్వా శశబిందుస్తథాఽకరోత్।
అక్లేసేనాజయచ్చాపి మహీం సోఽనుశశాస హ॥ ॥ 13-136-15 (86680) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్త్రింశదధికశతతమోఽధ్యాయః॥ 136 ॥

Mahabharata - Anushaasana Parva - Chapter Footnotes

7-136-3 ఆర్ద్రాయాం మానదో భవేదితి థ.పాఠః॥ 7-136-6 ఫలభాక్ ఇష్టార్థభాక్॥ 7-136-12 వారుణే శతభిషజి॥ 7-136-14 అశ్వాంశ్చాశ్వయుజేవేత్తీతి ధ.పాఠః॥





అనుశాసనపర్వ - అధ్యాయ 137

॥ శ్రీః ॥

13.137. అధ్యాయః 137 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శ్రాద్ధే నిమంత్రణార్హానర్హాణాం లక్షణనిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-137-1x"
name="anuzAsana-13-137-1x">యుధిష్ఠిర ఉవాచ।

కీదృశేభ్యః ప్రదాతవ్యం భవేచ్ఛ్రాద్ధం పితామహ।
ద్విజేభ్యః కురుశార్దూల తన్మే వ్యాఖ్యాతుమర్హసి॥ 13-137-1 (86681) 
భీష్మ ఉవాచ। 13-137-2x (7187) 
బ్రాహ్మణాన్న పరీక్షేత క్షత్రియో దానధర్మవిత్।
దైవే కర్మణి పిత్ర్యే తు న్యాయమాహుః పరీక్షణం॥ 13-137-2 (86682) 
దేవతాః పావయంతీహ దైవేనైవేహ తేజసా।
ఉపేత్య తస్మాద్దేవేభ్యః సర్వేభ్యో దాపయేన్నరః॥ 13-137-3 (86683) 
శ్రాద్ధే త్వథ మహారాజ పరీక్షేద్బ్రాహ్మణాన్బుధః।
కులశీలవయోరూపైర్విద్యయాఽభిజనేన చ॥ 13-137-4 (86684) 
తేషామన్యే పంక్తిదూష్యాస్తథాఽన్యే పంక్తిపావనాః।
అపాంక్తేయాస్తు యే రాజన్కీర్తయిష్యామి తాఞ్శృణు॥ 13-137-5 (86685) 
కితవో భ్రూణహా యక్ష్మీం పశుపాలో నిరాకృతిః।
గ్రామప్రేష్యో వార్ధుషికో గాయనః సర్వవిక్రయీ॥ 13-137-6 (86686) 
అగారదాహీ గరదః కుండాశీ సోమవిక్రయీ।
సాముద్రికో రాజభృత్యస్తైలికః కూటకారకః॥ 13-137-7 (86687) 
పిత్రా విభజమానశ్చ యస్య చోపపతిర్గృహే।
అభిశస్తస్తథా స్తేనః శిల్పం యశ్చోపజీవతీ॥ 13-137-8 (86688) 
పర్వకారశ్చ సూచీ చ మిత్రధ్రుక్ పారదారికః।
అవ్రతానాముపాధ్యాయః కాండపృష్ఠస్తథైవ చ॥ 13-137-9 (86689) 
శ్వభిశ్చ యః పరిక్రామేద్యః శునా దష్ట ఏవ చ।
పరివిత్తిశ్చ యశ్చ స్యాద్దుశ్చర్మా గురుతల్పగః।  13-137-10 (86690) 
కుశీలవో దేవలకో నక్షత్రైర్యశ్చ జీవతీ॥
ఈదృశైర్బ్రాహ్మణైర్భుక్తమపాంక్తేయైర్యుధిష్ఠిర।  13-137-11 (86691) 
రక్షాంసి గచ్ఛతే హవ్యమిత్యాహుర్బ్రహ్మవాదినః॥
శ్రాద్ధం భుక్త్వా త్వధీయీత వృషలీతల్పగశ్చ యః।  13-137-12 (86692) 
పురీషే తస్య తే మాసం పితరస్తస్య శేరతే।
సోమవిక్రయిణే విష్ఠా భిషజే పూయశోణితం॥ 13-137-13 (86693) 
నష్టం దేవలకే దత్తమప్రతిష్ఠం చ వార్ధుషే।
యత్తు వాణిజకే దత్తం నేహ నాముత్ర తద్భవేత్। 
భస్మనీవ హుతం హవ్యం తథా పౌనర్భవే ద్విజే॥  13-137-14 (86694) 
యే తు ధర్మవ్యపేతేషు చారిత్రాపగతేషు చ।
హవ్యం కవ్యం ప్రయచ్ఛంతి యేషాం తత్ప్రేత్య నశ్యతి॥ 13-137-15 (86695) 
జ్ఞానపూర్వం తు యే తేభ్యః ప్రయచ్ఛంత్యల్పబుద్ధయః।
పురీషం భుంజతే తస్య పితరః ప్రేత్య నిశ్చయః॥ 13-137-16 (86696) 
ఏతానిమాన్విజానీయాదపాంక్తేయాంద్విజాధమాన్।
శూద్రాణాముపదేశం చ యే కుర్వంత్యల్పచేతసః॥ 13-137-17 (86697) 
షష్టిం కాణః శతం షండః శ్విత్రీ యావత్ప్రపశ్యతి।
పంక్త్యాం సముపవిష్టాయాం తావద్దూషయతే నృప॥ 13-137-18 (86698) 
యద్వేష్టితశిరా భుంక్తే యద్భుంక్తే దక్షిణాముఖః।
సోపానత్కశ్చ యద్భుంక్తే సర్వం విద్యాత్తదాసురం॥ 13-137-19 (86699) 
అసూయతా చ యదత్తం యచ్చ శ్రద్ధావివర్జితం।
సర్వం తదసురేంద్రాయ బ్రహ్మా భాగమకల్పయత్॥ 13-137-20 (86700) 
శ్వానశ్చ పంక్తిదూషాశ్చ నావేక్షేరన్కథంచన।
తస్మాత్పరిసృతే దద్యాత్తిలాంశ్చాన్వవకీరయేత్॥ 13-137-21 (86701) 
తిలైర్విరహితం శ్రాద్ధం కృతం క్రోధవశేన చ।
యాతుధానాః పిశాచాశ్చ విప్రలుంపంతి తద్ధవిః॥ 13-137-22 (86702) 
అపాంక్తో యావతః పాంక్తాన్భుంజానాననుపశ్యతి।
తావత్ఫలాద్ధంశయతి దాతారం తస్య బాలిశం॥ 13-137-23 (86703) 
ఇమే తు భరతశ్రేష్ఠ విజ్ఞేయాః పంక్తిపావనాః।
హేతుతస్తాన్ప్రవక్ష్యామి పరీక్షస్వేహ తాంద్విజాన్॥ 13-137-24 (86704) 
విద్యావేదవ్రతస్నాతా బ్రాహ్మణాః సర్వ ఏవ హి।
సదాచారపరాశ్చైవ విజ్ఞేయాః సర్వపావనాః॥ 13-137-25 (86705) 
పాంక్తేయాంస్తు ప్రవక్ష్యామి జ్ఞేయాస్తే పంక్తిపావనాః।
త్రిణాచికేతః పంచాగ్నిస్త్రిసుపర్ణః షడంగవిత్॥ 13-137-26 (86706) 
బ్రహ్మదేయానుసంతానశ్ఛందోగో జ్యేష్ఠసామగః।
మాతాపిత్రోర్యశ్చ వశ్యః శ్రోత్రియో దశపూరుషః॥ 13-137-27 (86707) 
ఋతుకాలాభిగామీ చ ధర్మపత్నీషు యః సదా।
వేదవిద్యావ్రతస్నాతో విప్రః పంక్తిం పునాత్యుత॥ 13-137-28 (86708) 
అథర్వశిరసోఽధ్యేతా బ్రహ్మచారీ యతవ్రతః।
సత్యవాదీ ధర్మశీలః స్వకర్మనిరతశ్చ సః॥ 13-137-29 (86709) 
యే చ పుణ్యేషు తీర్థేషు అభిషేకకృతశ్రమాః।
మఖేషు చ సమంత్రేషు భంత్యవభృథప్లుతాః॥ 13-137-30 (86710) 
అక్రోధనా హ్యచపలాః క్షాంతాః దాంతా జితేంద్రియాః।
సర్వభూతహితా యే చ శ్రాద్ధేష్వేతాన్నిమంత్రయేత్॥ 13-137-31 (86711) 
ఏతేషు దత్తమక్షయ్యమేతే వై పంక్తిపావనాః।
ఇమే పరే మహాభాగా విజ్ఞేయాః పంక్తిపావనాః॥ 13-137-32 (86712) 
యతయో మోక్షధర్మజ్ఞా యోగినశ్చరితవ్రతాః।
`పంచరాత్రవిదో ముఖ్యాస్తథా భాగవతాః పరే॥ 13-137-33 (86713) 
వైఖానసాః కులశ్రేష్ఠా వైదికాచారచారిణః।'
యే చేతిహాసం ప్రయతాః శ్రావయంతి ద్విజోత్తమాన్॥  13-137-34 (86714) 
యే చ భాష్యవిదః కేచిద్యే చ వ్యాకరణే రతాః।
అధీయతే పురాణం యే ధర్మశాస్త్రాణ్యథాపి చ॥ 13-137-35 (86715) 
అధీత్య చ యథాన్యాయం విధివత్తస్య కారిణః।
ఉపపన్నో గురుకులే సత్యవాదీ సహస్రశః॥ 13-137-36 (86716) 
అగ్ర్యాః సర్వేషు వేదేషు సర్వప్రవచనేషు చ।
యావదేతే ప్రపశ్యంతి పంక్త్యాస్తావత్పునంత్యుత॥ 13-137-37 (86717) 
తతో హి పావనాత్పంక్త్యాః పంక్తిపావన ఉచ్యతే।
క్రోశాదర్ధతృతీయాచ్చ పావయేదేక ఏవ హి। 
బ్రహ్మదేయానుసంతాన ఇతి బ్రహ్మవిదో విదుః॥  13-137-38 (86718) 
అనుత్విగనుపాధ్యాయః స చేదగ్రాసనం వ్రజేత్।
ఋత్విగ్భిరభ్యనుజ్ఞాతః పంక్త్యా హరతి దుష్కృతం॥ 13-137-39 (86719) 
అథ చేద్వేదవిత్సర్వైః పంక్తిదోషైర్వివర్జితః।
న చ స్యాత్పతితో రాజన్పంక్తిపావన ఏవ సః॥ 13-137-40 (86720) 
తస్మాత్సర్వప్రయత్నేన పరీక్ష్యామంత్రయేద్ద్విజాన్।
స్వకర్మనిరతాందాంతాన్కులే జాతాన్బహుశ్రతాన్॥ 13-137-41 (86721) 
యస్య మిత్రప్రధానాని శ్రాద్ధాని చ హవీంషి చ।
న ప్రీణంతి పితౄందేవాన్స్వర్గం చ న స గచ్ఛతి॥ 13-137-42 (86722) 
యశ్చ శ్రాద్ధే కురుతే సంగతాని
న దేవయానేన పథా స యాతి। 
స వై ముక్తః పిప్పలం బంధనాద్వా
స్వర్గాల్లోకచ్చ్యవతే శ్రాద్ధమిత్రః॥  13-137-43 (86723) 
తస్మాన్మిత్రం శ్రాద్ధకృన్నాద్రియేత
దద్యాన్మిత్రేభ్యః సంగ్రహార్థం ధనాని। 
యన్మన్యతే నైవ శత్రుం న మిత్రం
తం మధ్యస్థం భోజయేద్ధవ్యకవ్యే॥  13-137-44 (86724) 
యథోషరే బీజముప్తం న రోహే-
న్నచావప్తా ప్రాప్నుయాద్బీజభాగం। 
ఏవం శ్రాద్ధం భుక్తమనర్హమాణై-
ర్న చేహ నాముత్ర ఫలం దదాతి॥  13-137-45 (86725) 
బ్రాహ్మణో హ్యనధీయానస్తృణాగ్నిరివ శాంయతి।
తస్మై శ్రాద్ధం న దాతవ్యం న హి భస్మని హూయతే॥ 13-137-46 (86726) 
సంభోజనీ నామ పిశాచదక్షిణా
సా నైవ దేవాన్న పితౄనుపైతి। 
ఇహైవ సా భ్రాంయతి హీనపుణ్యా
శాలాంతరే గౌరివ నష్టవత్సా॥  13-137-47 (86727) 
యథాఽగ్నౌ శాంతే ఘృతమాజుహోతి
తన్నైవ దేవాన్న పితౄనుపైతి। 
తథా దత్తం నర్తకే గాయకే చ
యాం చానృతే దక్షిణామావృణోతి॥  13-137-48 (86728) 
ఉభౌ హినస్తి న భునక్తి చైషా
యా చానృతే దక్షిణా దీయతే వై। 
ఆఘాతినీ గర్హితైషా పతంతీ
తేషాం ప్రేతాన్పాతయేద్దేవయానాత్॥  13-137-49 (86729) 
ఋషీణాం సమయే నిత్యం యే చరంతి యుధిష్ఠిర।
నిశ్చితాః సర్వధర్మజ్ఞాస్తాందేవా బ్రాహ్మణాన్విదుః॥ 13-137-50 (86730) 
స్వాధ్యాయనిష్ఠా ఋషయో జ్ఞాననిష్ఠాస్తథైవ చ।
తపోనిష్ఠాశ్చ బోద్ధవ్యాః కర్మనిష్ఠాశ్చ భారత॥ 13-137-51 (86731) 
కవ్యాని జ్ఞాననిష్ఠేభ్యః ప్రతిష్ఠాప్యాని భారత।
తత్ర యే బ్రాహ్మణాన్కేచిన్న సీదంతి హి తే నరాః॥ 13-137-52 (86732) 
యే తు నిందంతి జల్పేషు న తాఞశ్రాద్ధేషు భోజయత్।
బ్రాహ్మణా నిందితా రాజన్హన్యుస్త్రైపురుషం కులం॥ 13-137-53 (86733) 
వైఖానసానాం వచనమృషీణాం శ్రూయతే నృప।
దూరాదేవ పరీక్షేత బ్రాహ్మణాన్వేదపారగాన్॥ 13-137-54 (86734) 
ప్రియో వా యది వా ద్వేష్యస్తేషాం తు శ్రాద్ధమావపేత్॥  13-137-55 (86735) 
యః సహస్రం సహస్రాణాం భోజయదేనృచో నరః।
ఏకస్తాన్మంత్రవిత్ప్రీతః సర్వానర్హతి భారత॥ ॥ 13-137-56 (86736) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తత్రింశదధికశతతమోఽధ్యాయః॥ 137 ॥

Mahabharata - Anushaasana Parva - Chapter Footnotes

7-137-3 దేవేభ్యో దేవానుద్దిశ్య। సర్వేభ్యో విప్రేభ్యః॥ 7-137-5 తేషామన్యే పంక్తిదూషా ఇతి ఝ.పాఠః॥ 7-137-6 నిరాకృతిరధ్యయనాదిశూన్యః। వార్ధుషికో వృద్ధ్యర్థం ధనప్రయోక్తా॥ 7-137-7 కుండాశీ భగభక్షః। తైలికస్తత్కర్మకృత్। కూటసాక్షిక ఇతి ట.పాఠః॥ 7-137-8 పిత్రా వివదమానశ్చేతి ఝ.పాఠః॥ 7-137-9 పర్వకారో వేషాంతరధారీ। సూచీ పిశునః। అవ్రతానాం శూద్రాణాం। కాండపృష్ఠః శస్త్రాజీవీ॥ 7-137-10 శ్వభిః పరిక్రామేన్మృగయాం కుర్వన్॥ 7-137-18 షష్టింశతం పురుషానితి శేషః॥ 7-137-20 అసురేంద్రాయ బలయే॥ 7-137-21 పరిసృతే ఆవృతదేశే॥ 7-137-22 తిలదానేప్యదాయాదా యే చ క్రోధవశా గణాః। యాతుధానాః పిశాచాశ్చ న ప్రలుపంతి తద్ధవిరితి థ.ధ.పాఠః॥ 7-137-26 త్రిసుపర్ణం చతుష్కపర్దా యువతిః సుపేశా ఇతి బహ్వృచానాం మంత్రత్రయం వా బ్రహ్మమేతుమాం ఇత్యాదితైత్తిరీయప్రసిద్ధం వా। షడంగాని శిక్షాదీని॥ 7-137-27 బ్రహ్మ దేవః పరవిద్యా వా తదేవ దేయం యేషాం తేషామనుసంతానః పరంపరాయాముత్పన్నః బ్రహ్మదేయానుసంతానః॥ 7-137-30 ముఖేషు చ సహస్రేష్వితి థ.పాఠ॥ 7-137-42 మిత్రమేవ ప్రధానం న యోగ్యత్వాదికం యేషు తాని॥ 7-137-43 శ్రాద్ధేన నిమిత్తేన సంగతాని సఖ్యాని॥ 7-137-47 సంభోజనీ అన్యోన్యం దీయమానా॥ 7-137-48 యాం చ దక్షిణామనృతే అపాత్రే ఆవృణోతి ప్రయచ్ఛతి॥ 7-137-49 న భునక్తి న పాలయతి। ఆఘాతినీ హంత్రీ॥





అనుశాసనపర్వ - అధ్యాయ 138

॥ శ్రీః ॥

13.138. అధ్యాయః 138 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శ్రాద్ధే వర్జనీయధాన్యశాకాదిప్రతిపాదకాత్రినిమిసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-138-1x"
name="anuzAsana-13-138-1x">యుధిష్ఠిర ఉవాచ।

కేన సంకల్పితం శ్రాద్ధం కస్మిన్కాలే కిమాత్మకం।
భృగ్వంగిరసికే కాలే మునినా కతరేణ వా॥ 13-138-1 (86737) 
`యేన సంకల్పితం చైవ తన్మే బ్రూహి పితామహ।'
కాని శ్రాద్ధేషు వర్జ్యాని కాని మూలఫలాని చ। 
ధాన్యజాత్యశ్చ కా వర్జ్యాస్తన్మే బ్రూహి పితామహ॥  13-138-2 (86738) 
భీష్మ ఉవాచ। 13-138-3x (7188) 
యథా శ్రాద్ధం సంప్రవృత్తం యస్మిన్కాలే సదాత్మకం।
యేన సంకల్పితం చైవ తన్మే శృణు జనాధిప॥ 13-138-3 (86739) 
స్వాయంభువోఽత్రిః కౌరవ్య పరమర్షిః ప్రతాపవాన్।
తస్య వంశే మహారాజ దత్తాత్రేయ ఇతి స్మృతః॥ 13-138-4 (86740) 
దత్తాత్రేయస్య పుత్రోఽభూన్నిమిర్నామ తపోధనః।
నిమేశ్చాప్యభవత్పుత్రః శ్రీమాన్నామ శ్రియా వృతః॥ 13-138-5 (86741) 
పూర్ణో వర్షసహస్రాంతే స కృత్వా దుష్కరం తపః।
కాలధర్మపరీతాత్మా నిధనం సముపాగతః॥ 13-138-6 (86742) 
నిమిస్తు కృత్వా శౌచాని విధిదృష్టేన కర్మణా।
సంతాపమగమత్తీప్రం పుత్రశోకపరాయణః॥ 13-138-7 (86743) 
అథ కృత్వోపకార్యాణి చతుర్దశ్యాం మహామతిః।
తమేవ గణయఞ్శోకం విరాత్రే ప్రత్యబుధ్యత॥ 13-138-8 (86744) 
తస్యాసీత్ప్రతిబుద్ధస్య శోకేన వ్యథితాత్మనః।
మనః సంహృత్య విషయే బుద్ధిర్విస్తారగామినీ॥ 13-138-9 (86745) 
తతః సంచింతయామాస శ్రాద్ధకల్పం సమాహితః।
యాని తస్యైవ భోజ్యాని మూలాని చ ఫలాని చ॥ 13-138-10 (86746) 
ఉక్తాని యాని చాన్యాని యాని చేష్టాని తస్య హ।
తాని సర్వాణి మనసా వినిశ్చిత్య తపోధనః॥ 13-138-11 (86747) 
అమావాస్యాం మహాప్రాజ్ఞో విప్రానానాయ్య పూజితాన్।
దక్షిణావర్తికాః సర్వా బృసీః స్వయమథాకరోత్॥ 13-138-12 (86748) 
సప్త విప్రాంస్తతో భోజ్యే యుగపత్సముపానయత్।
ఋతే చ లవణం భోజ్యం శ్యామాకాన్నం దదౌ ప్రభుః॥ 13-138-13 (86749) 
దక్షిణాగ్రాస్తతో దర్భా విష్టరేషు నివేశితాః।
పాదయోశ్చైవ విప్రాణాం యే త్వన్నముపభుంజతే॥ 13-138-14 (86750) 
కృత్వా చ దక్షిణాగ్నాన్వై దర్భాన్స ప్రయతః శుచిః।
ప్రదదౌ శ్రీమతే పిండాన్నామగోత్రముదాహరన్॥ 13-138-15 (86751) 
తత్కృత్వా స మునిశ్రేష్ఠో ధర్మసంకరమాత్మనః।
పశ్చాత్తాపేన మహతా తప్యమానోఽభ్యచింతయత్॥ 13-138-16 (86752) 
అకృతం మునిభిః పూర్వం కిం మయేదమనుష్ఠితం।
కథం ను శాపేన న మాం దహేయుర్బ్రాహ్మణా ఇతి॥ 13-138-17 (86753) 
తతః సంచింతయామాస వంశకర్తారమాత్మనః।
`బుద్ధ్వాఽత్రిం మనసా దధ్యౌ భగవంతం సమాహితః।' 
ధ్యాతమాత్రస్తథా చాత్రిరాజగామ తపోధనః॥  13-138-18 (86754) 
అథాత్రిస్తం తథా దృష్ట్వా పుత్రశోకేన కర్శితం।
భృశమాశ్వాసయామాస వాగ్భిరిష్టాభిరవ్యయః॥ 13-138-19 (86755) 
నిమే సంకల్పితస్తేఽయం పితృయజ్ఞస్తపోధన।
మతో మే పూర్వదృష్టోఽత్ర ధర్మోఽయం బ్రహ్మణా స్వయం॥ 13-138-20 (86756) 
సోయం స్వయభువిహితో ధర్మః సంకల్పితస్త్వయా।
ఋతే స్వయంభువః కోఽన్యః శ్రాద్ధే సంవిధిమాహరేత్॥ 13-138-21 (86757) 
అథాఖ్యాస్యామి తే పుత్ర శ్రాద్దే యం విధిముత్తమం।
స్వయంభువిహితం పుత్ర తత్కురుష్వ నిబోధ మే॥ 13-138-22 (86758) 
కృత్వాఽగ్నిశరణం పూర్వం మంత్రపూర్వం తపోధన।
తతోఽగ్నయేఽథ సోమాయ వరుణాయ చ నిత్యశః॥ 13-138-23 (86759) 
విశ్వేదవాశ్చ యి నిత్యం పితృభిః సహ గోచరాః।
తేభ్యః సంకల్పితా భాగాః స్వయమేవ స్వయంభువా॥ 13-138-24 (86760) 
స్తోతవ్యా చేహ పృథివీ లోకస్యైవ తు ధారిణీ।
వైష్ణవీ కాశ్యపి చేతి తథైవేహాక్షయేతి చ॥ 13-138-25 (86761) 
ఉదకానయనే చైవ స్తోతవ్యో వరుణో విభుః।
తతోఽగ్నిశ్చైవ సోమశ్చ ఆరాధ్యావిహ తేఽనఘ॥ 13-138-26 (86762) 
దేవాస్తు పితరో నామ నిర్మితా యే స్వయంభువా।
ఊష్మపా యే మహాభాగాస్తేషాం భాగః ప్రకల్పితః॥ 13-138-27 (86763) 
తే శ్రాద్ధేనార్చ్యమానా వై విముచ్యంతే హ కిల్బిషాత్।
సప్తకాః పితృవంశాస్తు పూర్వదృష్టాః స్వయంభువా॥ 13-138-28 (86764) 
విశ్వే చాగ్నిముఖా దేవాః సంఖ్యాతాః పూర్వమేవ తే।
తేషాం నామాని వక్ష్యామి భాగార్హాణాం మహాత్మనాం॥ 13-138-29 (86765) 
సహః కృతిర్విపాప్మా చ పుణ్యకృత్పావనస్తథా।
గ్రాంయః క్షేంయః సమూహశ్చ దివ్యసానుస్తథైవ చ॥ 13-138-30 (86766) 
వివస్వాన్వీర్యవాఞ్శ్రీమాన్కీర్తిమాన్కృత ఏవ చ।
జితాత్మా మునివీర్యశ్చ దీప్తరోమా భయంకరః॥ 13-138-31 (86767) 
అనుకర్మా ప్రతీతశ్చ ప్రదాతాఽప్యంశుమాంస్తథా।
శైలాభః పరమక్రోధీ ధీరోష్ణీ భూపతిస్తథా॥ 13-138-32 (86768) 
స్రజో వజ్రీవరీ చైవ విశ్వేదేవాః సనాతనాః।
విద్యుద్వర్చాః సోమవర్చాః సూర్యశ్రీశ్చేతి నామతః॥ 13-138-33 (86769) 
సోమపః సూర్యసావిత్రో దత్తాత్మా పుండరీయకః।
ఉష్ణీనాభో నభోదశ్చ విశ్వాయుర్దీప్తిరేవ చ॥ 13-138-34 (86770) 
చమూహరః సురేశశ్చ వ్యోమారిః శంకరో భవః।
ఈశః కర్తా కృతిర్దక్షో భువనో దివ్యకర్మకృత్॥ 13-138-35 (86771) 
గణితః పంచవీర్యశ్చ ఆదిత్యో రశ్మివాంస్తథా।
సప్తకృత్సోమవర్చాశ్చ విశ్వకృత్కవిరేవ చ॥ 13-138-36 (86772) 
అనుగోప్తా సుగోప్తా చ నప్తా చేశ్వర ఏవ చ।
కీర్తితాస్తే మహాభాగాః కాలస్య గతిగోచరాః॥ 13-138-37 (86773) 
అశ్రాద్ధేయాని ధాన్యాని కోద్రవాః పులకాస్తథా।
హింగుద్రవేషు శాకేషు మూలానాం లశునం తథా॥ 13-138-38 (86774) 
పలాండుః సౌభాంజనకస్తథా గృంజనకాదయః।
కూశ్మాండజాత్యలాబుం చ కృష్ణం లవణమేవ చ॥ 13-138-39 (86775) 
గ్రాంయవారాహమాంసం చ యచ్చైవాప్రోక్షితం భవేత్।
కృష్ణాజం జీరకం చైవ శీతపాకీ తథైవ చ। 
అంకురాద్యాస్తథా వర్జ్యా ఇహ శృంగాటకాని చ॥  13-138-40 (86776) 
వర్జయేల్లవణం సర్వం తథా జంబూఫలాని చ।
అవక్షుతావరుదితం తథా శ్రాద్ధే చ వర్జయేత్।  13-138-41 (86777) 
నివాపే హవ్యకవ్యే వా గర్హితం చ సుదర్శనం।
పితరశ్చ హి దేవాశ్చ నాభినందంతి తద్ధవిః॥ 13-138-42 (86778) 
చండాలశ్వపచౌ వర్జ్యౌ నివాపే సముపస్థితే।
కాషాయవాసాః కుష్ఠీ వా పతితో బ్రహ్మహాఽపి వా॥ 13-138-43 (86779) 
సంకీర్ణయోనిర్విప్రశ్చ సంబంధీ పతితశ్చ యః।
వర్జనీయ బుధైరేతే నివాపే సముపస్థితే॥ 13-138-44 (86780) 
ఇత్యేవముక్త్వా భగవాన్స్వవంశ్యం తమృషిం పురా।
పితామహసభాం దివ్యా జగామాత్రిస్తపోధనః॥ ॥ 13-138-45 (86781) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టత్రింశదధికశతతమోఽధ్యాయః॥ 138 ॥

Mahabharata - Anushaasana Parva - Chapter Footnotes

7-138-1 భృగ్వంగిరసకే యదా భృగవోఽంగిరసశ్చ వర్తంతే నాన్యే॥ 7-138-2 శ్రాద్ధేషు కాని కర్మాణి వర్జ్యాని॥ 7-138-8 కృత్వా ఉపకల్ప్య। ఉపకార్యాణి మృష్టాన్నకశిపూపబర్హణాదీని। విరాత్రే ప్రభాతే॥ 7-138-9 విషయే మనఃసంహృత్య శోకం త్యక్త్వేత్యర్థః॥ 7-138-12 దక్షిణావర్తికాః ప్రదక్షిణావర్తితాః। బృసీః ఆసనాని॥ 7-138-16 శ్రౌతే పిత్రాద్యుద్దేశేన దృష్టో ధర్మో లోకే పుత్రోద్దేశేనాపి స్వేచ్ఛయా కల్పిత ఇతి సంకరః॥ 7-138-23 తత్రార్థంణే చ సోమాయేతి ట.థ.పాఠః॥ 7-138-28 తే ప్రసిద్ధాః పిత్రాదయః। విముచ్యంతే కిల్బిషాత్ నరకాదిరూపాత్॥ 7-138-38 పులకాః అసంపూర్ణతండులయుక్తధాన్యాని। హింగుద్రవేషు శాకాదిసంస్కారకద్రవ్యేషు॥ 7-138-39 సౌభాంజనకః శిగ్రుః॥ 7-138-40 శీతపాకీ శాకవిశేషః॥ 7-138-42 సుదర్శనం శాకవిశేషః॥





అనుశాసనపర్వ - అధ్యాయ 139

॥ శ్రీః ॥

13.139. అధ్యాయః 139 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి నిమికృతశ్రాద్ధప్రకారానువాదేన శ్రాద్ధవిధికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-139-1x"
name="anuzAsana-13-139-1x">భీష్మ ఉవాచ।

తథా విధౌ ప్రవృత్తే తు సర్వ ఏవ మహర్షయః।
పితృయజ్ఞానకుర్వంత విధిదృష్టేన కర్మణా॥ 13-139-1 (86782) 
ఋషయో ధర్మనిత్యాస్తు కృత్వా నివపనాన్యుత।
తర్పణం చాపి కుర్వంత తీర్థాంభోభిర్యతవ్రతాః॥ 13-139-2 (86783) 
నివాపైర్దీయమానైశ్చ చాతుర్వర్ణ్యేన భారత।
తర్పితాః పితరో దేవాస్తత్రాన్నం జరయంతి వై॥ 13-139-3 (86784) 
అజీర్ణైస్త్వభిహన్యంతే తే దేవాః పితృభిః సహ॥
సోమమేవాభ్యపద్యంత తదా హ్యన్నాభిపీడితాః॥ 13-139-4 (86785) 
తేఽబ్రువన్సోమమాసాద్య పితరోఽజీర్ణపీడితాః।
నివాపాన్నేన పీడ్యామః శ్రేయో నోత్ర విధీయతాం॥ 13-139-5 (86786) 
తాన్సోమః ప్రత్యువాచాథ శ్రేయశ్చేదీప్సితం సురాః।
స్వయంభూసదనం యాత స వః శ్రేయోఽభిధాస్యతి॥ 13-139-6 (86787) 
తే సోమవచనాద్దేవాః పితృభిః సహ భారత।
మేరుశృంగే సమాసీనం పితామహముపాగమన్॥ 13-139-7 (86788) 
పితర ఊచుః। 13-139-8x (7189) 
నివాపాన్నేన భగవన్భృశం పీడ్యామహే వయం।
ప్రసాదం కురు నో దేవ శ్రేయో నః సంవిధీయతాం॥ 13-139-8 (86789) 
ఇతి తేషాం వచః శ్రుత్వా స్వయంభూరిదమబ్రవీత్।
ఏష మే పార్శ్వతో వహ్నిర్యుష్మచ్ఛ్రేయో విధాస్యతి।  13-139-9 (86790) 
అగ్నిరువాచ। 13-139-10x (7190) 
సహితాస్తస్య భోక్ష్యామో నివాపే సముపస్థితే।
జరయిష్యథ చాప్యన్నం మయా సార్ధం న సంశయః॥ 13-139-10 (86791) 
ఏతచ్ఛ్రుత్వా తు పితరస్తతస్తే విజ్వరాఽభవన్।
ఏతస్మాత్కారణాచ్చాగ్నేః ప్రాగ్భాగో దీయతే నృప॥ 13-139-11 (86792) 
నివాపే చాగ్నిపూర్వం వై నివృత్తే పురుషర్షభ।
న బ్రహ్మరాక్షసాస్తం వై నివాపం ధర్షయంత్యుత॥ 13-139-12 (86793) 
రక్షాంసి నాభివర్ధంతే స్థితే దేవే హుతాశనే।
పూర్వం పిండం పితుర్దద్యాత్తతో దద్యాత్పితామహే॥ 13-139-13 (86794) 
ప్రపితామహాయ చ తత ఏష శ్రాద్ధవిధిః స్మృతః।
బ్రూయాచ్ఛ్రాద్ధే చ సావిత్రీం పిండే పిండే సమాహితః। 
సోమాయేతి చ వక్తవ్యం తథా పితృమతేతి చ॥  13-139-14 (86795) 
రజస్వలా చ యా నారీ వ్యంగితా కర్ణయోశ్చ యా।
నివాపే నోపతిష్ఠేత సంగ్రాహ్యా నాన్యవంశజా॥ 13-139-15 (86796) 
జలం ప్రతరమాణస్చ కీర్తయేత పితామహాన్।
నదీమాసాద్య కుర్వీత పితౄణాం పితృతర్పణం॥ 13-139-16 (86797) 
పూర్వం స్వవంశజానాం తు కృత్వాఽద్భిస్తర్పణం పునః।
సుహృత్సంబంధివర్గాణాం తతో దద్యాజ్జలాంజలిం॥ 13-139-17 (86798) 
కల్మాషగోయుగేనాథ యుక్తేన తరతో జలం।
పితరోఽభిలషంతే వై నావం చాప్యధిరోహితాః॥ 13-139-18 (86799) 
సదా నావి జలం తజ్జ్ఞాః ప్రయచ్ఛంతి సమాహితాః।
మాసార్ధే కృష్ణపక్షస్య కుర్యాన్నిర్వపణాని వై॥ 13-139-19 (86800) 
పుష్టిరాయుస్తథా వీర్యం శ్రీశ్చైవ పితృభక్తితః॥  13-139-20 (86801) 
పితామహః పులస్త్యశ్చ వసిష్ఠః పులహస్తథా।
అంగిరాశ్చ క్రతుశ్చైవ కశ్యపశ్చ మహానృషిః।  13-139-21 (86802) 
ఏతే కురుకులశ్రేష్ఠ మహాయోగేశ్వరాః స్మృతాః॥
ఏతే చ పితరో రాజన్నేష శ్రాద్ధవిధిః పరః।  13-139-22 (86803) 
ప్రేతాస్తు పిండసంబంధాన్ముచ్యంతే తేన కర్మణా॥
ఇత్యేషా పురుషశ్రేష్ఠ శ్రాద్ధోత్పత్తిర్యథాగమం।  13-139-23 (86804) 
వ్యాఖ్యాతా పూర్వనిర్దిష్టా కిం తే వక్ష్యాంయతః పరం॥ ॥  13-139-24 (86805) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనచత్వారింశదధికశతతమోఽధ్యాయః॥ 139 ॥

Mahabharata - Anushaasana Parva - Chapter Footnotes

7-139-1 తథానిమౌ ప్రవృత్తే ఇతి ఝ.పాఠః। తథా పిత్ర్యే ప్రవృత్తే ఇతి ధ.పాఠః॥ 7-139-15 అన్యవంశజాపి పాకార్థం న సంగ్రాహ్య। న గ్రాహ్యాశ్చాప్యవంశజా ఇతి ట.థ.పాఠ॥ 7-139-18 యుక్తేన శకటేన॥ 7-139-19 మాసార్ధే అమావాస్యాయాం। కృష్ణపక్షస్యేత్యుక్తేర్నాత్ర శుక్లాదిమాసో వివక్షితః॥





అనుశాసనపర్వ - అధ్యాయ 140

॥ శ్రీః ॥

13.140. అధ్యాయః 140 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రత్యుపవాసబ్రహ్మచర్యాదీనాం లక్షణకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-140-1x"
name="anuzAsana-13-140-1x">యుధిష్ఠిర ఉవాచ।

ద్విజాతయో వ్రతోపేతా హవిస్తే యది భుంజతే।
అన్నం బ్రాహ్మణకామాయ కథమేతత్పితామహ॥ 13-140-1 (86806) 
భీష్మ ఉవాచ। 13-140-2x (7191) 
అవేదోక్తవ్రతాశ్చైవ భుంజానాః కామకారణే।
వేదోక్తేషు తు భుంజానా వ్రతలుప్తా యుధిష్ఠిర॥ 13-140-2 (86807) 
యుధిష్ఠిర ఉవాచ। 13-140-3x (7192) 
యదిదం తప ఇత్యాహురుపవాసం పృథగ్జనాః।
తపః స్యాదేతదేవేహ తపోఽన్యద్వాఽపి కిం భవేత్॥ 13-140-3 (86808) 
భీష్మ ఉవాచ। 13-140-4x (7193) 
మాసార్ధమాసోపవాసాద్యత్తపో మన్యతే జనః।
ఆత్మతంత్రోపఘాతీ యో న తపస్వీ న ధర్మవిత్॥ 13-140-4 (86809) 
త్యాగస్య చాపి సంపత్తిః శిష్యతే తప ఉత్తమం।
సదోపవాసీ చ భవేద్బ్రహ్మచారీ తథైవ చ॥ 13-140-5 (86810) 
మునిశ్చ స్యాత్సదా విప్రో దేవాంశ్చైవ సదా యజేత్।
కుటుంబికో ధర్మకామః సదాఽస్వప్నశ్చ మానవః॥ 13-140-6 (86811) 
అమృతాశీ సదా చ స్యాత్పవిత్రం చ సదా పఠేత్।
ఋతవాదీ సదా చ స్యాన్నియతశ్చ సదా భవేత్॥ 13-140-7 (86812) 
విఘసాశీ కథం చ స్యాత్సదా చైవాతిథిప్రియః।
అమృతాశీ సదా చ స్యాత్పవిత్రీ చ సదా భవేత్॥ 13-140-8 (86813) 
యుధిష్ఠిర ఉవాచ। 13-140-9x (7194) 
కథం సదోపవాసీ స్యాద్బ్రహ్మచారీ చ పార్థివ।
విఘసాశీ కథం చ స్యాత్కథం చైవాతిథిప్రియః॥ 13-140-9 (86814) 
భీష్మ ఉవాచ। 13-140-10x (7195) 
అంతరా సాయమాశం చ ప్రాతరాశం చ యో నరః।
సదోపవాసీ భవతి యో న భుంక్తేఽంతరా పునః॥ 13-140-10 (86815) 
భార్యా గచ్ఛన్బ్రహ్మచారీ ఋతౌ భవతి చైవ హ।
ఋతవాదీ సదా చ స్యాద్దానశీలస్తు మానవః॥ 13-140-11 (86816) 
అభక్షయన్వృథా మాంసమమాంసాశీ భవత్యుత।
దానం దదత్పవిత్రీ స్యాదస్వప్నశ్చ దివాఽస్వపన్॥ 13-140-12 (86817) 
భృత్యాతిథిషు యో భుంక్తే భుక్తవత్సు నరః సదా।
అమృతం కేవలం భుంక్తే ఇతి విద్ధి యుధిష్ఠిర॥ 13-140-13 (86818) 
అభుక్తవత్సు నాశ్నాతి బ్రాహ్మణేషు తు యో నరః।
అభోజనేన తేనాస్య జితః స్వర్గో భవత్యుత॥ 13-140-14 (86819) 
దేవేభ్యశ్చ పితృభ్యశ్చ సంశ్రితేభ్యస్తథైవ చ।
అవశిష్టాని యో భుంక్తే తమాహుర్విఘసాశినం॥ 13-140-15 (86820) 
తేషాం లోకా హ్యపర్యంతాః సదనే బ్రహ్మణః స్మృతాః।
ఉపస్థితా హ్యప్సరసో గంధర్వైశ్చ జనాధిప॥ 13-140-16 (86821) 
దేవతాతిథిభిః సార్ధం పితృభిశ్చోపభుంజతే।
రమంతే పుత్రపౌత్రైశ్చ తేషాం గతిరనుత్తమా॥ ॥ 13-140-17 (86822) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చత్వారింశదధికశతతమోఽధ్యాయః॥ 140 ॥

Mahabharata - Anushaasana Parva - Chapter Footnotes

7-140-2 కామకారణే ఇచ్ఛయా హేతునా భుంజనా భోజనం కుర్వంతు నామ॥ 7-140-4 ఆత్మతంత్రం శరీరరూపం కుటుంబరూపం వా తదుపఘాతీ॥ 7-140-6 అస్వప్నః స్వధర్మే జాగరూకః। వేదాంశ్చైవ సదా జపేదితి ఝ.పాఠః॥ 7-140-8 సదా చ స్యాదస్వప్నశ్చ తథైవ చేతి డ.పాఠః॥ 7-140-12 వృథా యజ్ఞాదినిమిత్తం వినా॥





అనుశాసనపర్వ - అధ్యాయ 141

॥ శ్రీః ॥

13.141. అధ్యాయః 141 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రత్యసాధుభ్యః ప్రతిగ్రహస్య నింద్యత్వే ప్రమాణతయా సప్తర్షివృషాదర్భిసంవాదానువాదః॥ 1 ॥ వృషాదర్భిణా రాజ్ఞా కశ్యపాదిసప్తర్షిభి- స్వస్మాత్ప్రతిగ్రహనిరాకరణే తజ్జిఘాంసయా కృత్యోత్పాదనం॥ 2 ॥ తన్నామార్థపరిజ్ఞానేన తద్వధం చోదితయా కృత్యయా వనే తత్సమీపంప్రతి గమనం॥ 3 ॥

Mahabharata - Anushaasana Parva - Chapter Text

<a id="anuzAsana-13-141-1x"
name="anuzAsana-13-141-1x">యుధిష్ఠిర ఉవాచ।

బ్రాహ్మణేభ్యః ప్రయచ్ఛంతి దానాని వివిధాని చ।
దాతృప్రతిగ్రహీత్రోర్వై కో విశేషః పితామహ॥ 13-141-1 (86823) 
భీష్మ ఉవాచ। 13-141-2x (7196) 
సాధోర్యః ప్రతిగృహ్ణీయాత్తథైవాసాధుతో ద్విజః।
గుణవత్యల్పదోషః స్యాన్నిర్గుణే తు నిమజ్జతి॥ 13-141-2 (86824) 
అత్రాప్యుదాహరంతీమమితిహాసం పురాతనం।
వృషాదర్భేశ్చ సంవాదం సప్తర్షీణాం చ భారత॥ 13-141-3 (86825) 
కశ్యపోఽత్రిర్వసిష్ఠశ్చ భరద్వాజోఽథ గౌతమః।
విశ్వామిత్రో జమదగ్నిః సాధ్వీ చైవాప్యరుంధతీ॥ 13-141-4 (86826) 
సర్వేషామథ తేషాం తు గండాభూత్పరిచారికా।
శూద్రః పశుసఖశ్చైవ భర్తా చాస్యా బభూవ హ॥ 13-141-5 (86827) 
తే చ సర్వే తపస్యంతః పురా చేరుర్మహీమిమాం।
సమాధినా ప్రతీక్షంతో బ్రహ్మలోకం సనాతనం॥ 13-141-6 (86828) 
అథాభవదనావృష్టిర్మహతీ కురునందన।
కృచ్ఛ్రప్రాణోఽభవద్యత్ర లోకోఽయం వై క్షుధాన్వితః॥ 13-141-7 (86829) 
కస్మింశ్చిచ్చ పురా యజ్ఞే యాజ్యేన శిబిసూనునా।
దక్షిణార్థేఽథ ఋత్విగ్భ్యో దత్తః పుత్రోఽనిలః కిల  13-141-8 (86830) 
అస్మిన్కాలేఽథ సోఽల్పాయుర్దిష్టాంతమగమత్ప్రభుః।
తే తం క్షుధాభిసంతప్తాః పరివార్యోపతస్థిరే॥ 13-141-9 (86831) 
యాజ్యాత్మజమథో దృష్ట్వా గతాసుమృషిసత్తమాః।
అపచంత తదా స్థాల్యాం క్షుధార్తాః కిల భారత  13-141-10 (86832) 
నాజీవ్యే మర్త్యలోకేఽస్మిన్నాత్మానం తే పరీప్సవః।
కృచ్ఛ్రామాపేదిరే వృత్తిమన్నహేతోస్తపస్వినః॥ 13-141-11 (86833) 
అటమానోఽథ తాన్మార్గే పచమానాన్మహీపతిః।
రాజా శైబ్యో వృషాదర్భిః క్లిశ్యమానాందదర్శ హ॥ 13-141-12 (86834) 
వృషాదర్భిరువాచ। 13-141-13x (7197) 
ప్రతిగ్రహస్తారయతి పుష్టిర్వై ప్రతిగృహ్ణతాం।
మయి యద్విద్యతే విత్తం తద్వృణుధ్వం తపోధనాః॥ 13-141-13 (86835) 
`ప్రతిగ్రహో బ్రాహ్మణానాం సృష్టా వృత్తిరనిందితా।
తస్మాద్దదామి వో విత్తం తద్వృణుధ్వం తపోధనాః॥'  13-141-14 (86836) 
ప్రియో హి మే బ్రాహ్మణో యాచమానో
దద్యామహం వోఽశ్వతరీసహస్రం। 
ధేనూనాం దద్యామయుతం సమగ్ర-
మేకైకశః సవృషాః సంప్రసూతాః॥  13-141-15 (86837) 
అశ్వాంస్తథా శీఘ్రగాఞ్శ్వేతరూపాం-
న్మనోజవాన్ప్రదదాంయర్బుదాని। 
కులంభరాననడుహః శతం శతా-
ంధుర్యాఞ్శ్వేతాన్సర్వశోఽహం దదామి।
ప్రష్ఠౌహీనాం పీవరాణాం చ తావ-
దగ్ర్యా గృష్టీర్ధేనవః సువ్రతాశ్చ॥  13-141-16 (86838) 
వరాన్గ్రమాన్వ్రీహిరసం యవాంశ్చ
రత్నం చాన్యద్దుర్లభం కిం దదాని। 
నాస్మిన్నభక్ష్యే భావమేవం కురుధ్వం
పుష్ట్యర్థం వః కిం ప్రయచ్ఛాంయహం వై॥  13-141-17 (86839) 
ఋషయ ఊచుః। 13-141-18x (7198) 
రాజన్ప్రతిగ్రహో రాజ్ఞం మధ్వాస్వాదో విషోపమః।
తజ్జానమానః కస్మాత్త్వం కురుషే నః ప్రలోభనం॥ 13-141-18 (86840) 
`దశసూనాసమశ్చక్రీ దశచక్రిసమో ధ్వజీ।
దశధ్వజిసమా వేశ్యా దశవేశ్యాసమో నృపః॥ 13-141-19 (86841) 
దశసూనాసహస్రాణి యో వాహయతి సౌనికః।
తేన తుల్యో భవేద్రాజా ఘోరస్తస్య ప్రతిగ్రహః॥'  13-141-20 (86842) 
క్షేత్రం హి దైవతమివ బ్రాహ్మణాన్సముపాశ్రితం।
అమలో హ్యేష తపసా ప్రీతః ప్రీణాతి దేవతాః॥ 13-141-21 (86843) 
అహ్నాయేహ తపో జాతు బ్రాహ్మణస్యోపజాయతే।
తద్దావ ఇవ నిర్దహ్యాత్ప్రాప్తో రాజప్రతిగ్రహః॥ 13-141-22 (86844) 
కుశలం సహ దానేన రాజన్నస్తు సదా తవ।
అర్థిభ్యో దీయతాం సర్వమిత్యుక్త్వా తేన్యతో యయుః॥ 13-141-23 (86845) 
అపక్వమేవ తన్మాంసమభూత్తేషాం మహాత్మనాం।
అథ హిత్వా యయు సర్వే వనమాహారకాంక్షిణః॥ 13-141-24 (86846) 
తతః ప్రచోదితా రాజ్ఞా వనం గత్వాఽస్య మంత్రిణః।
ప్రచీయోదుంబరాణి స్మ దాతుం తేషాం ప్రచక్రిరే॥ 13-141-25 (86847) 
`దృష్ట్వా ఫలాని మునయస్తే గ్రహీతుముపాద్రవన్॥'  13-141-26 (86848) 
ఉదుంబరాణ్యథాన్యాని హేమగర్భాణ్యుపాహరన్।
భృత్యాస్తేషాం తతస్తాని ప్రగ్రాహితుముపాద్రవన్॥ 13-141-27 (86849) 
గురూణీతి విదిత్వాఽథ న గ్రాహ్యాణ్యత్రిరబ్రవీత్।
నాస్మేహ మందవిజ్ఞానా నాస్మ మానుషబుద్ధయః॥ 13-141-28 (86850) 
హైమానీమాని జానీమః ప్రతిబుద్ధాః స్మ జాగృమ।
ఇహ హ్యేతదుపావృత్తం ప్రేత్య స్యాత్కటుకోదయం। 
అప్రతిగ్రాహ్యమేవైతత్ప్రేత్యేహ చ సుఖేప్సునా॥  13-141-29 (86851) 
వసిష్ఠ ఉవాచ। 13-141-30x (7199) 
శతేన నిష్కగుణితం సహస్రేణ చ సంమితం।
తథా బహు ప్రతీచ్ఛన్వై పాపిష్ఠాం లభతే గతిం॥ 13-141-30 (86852) 
కశ్యప ఉవాచ। 13-141-31x (7200) 
యత్పృథివ్యాం వ్రీహియవం హిరణ్యం పశవః స్త్రియః।
సర్వం తన్నాలమేకస్య తస్మాద్విద్వాఞ్శమం వ్రజేత్॥ 13-141-31 (86853) 
భరద్వాజ ఉవాచ। 13-141-32x (7201) 
ఉత్పన్నస్య రురోః శృంగం వర్దమానస్య వర్ధతే।
ప్రార్థనా పురుషస్యేవ తస్య మాత్రా న విద్యతే॥ 13-141-32 (86854) 
గౌతమ ఉవాచ। 13-141-33x (7202) 
న తల్లోకే ద్రవ్యమస్తి యల్లోభం ప్రతిపూరయేత్।
సముద్రకల్పః పురుషో న కదాచన పూర్యతే॥ 13-141-33 (86855) 
విశ్వామిత్ర ఉవాచ। 13-141-34x (7203) 
కామం కామయమానస్య యదా కామః సమృధ్యతే।
అథైనమపరః కామ ఇష్టో విధ్యతి బాణవత్॥ 13-141-34 (86856) 
`అత్రిరువాచ। 13-141-35x (7204) 
న జాతు కామః కామానాముపభోగేన శాంయతి।
హవిషా కృష్ణవర్త్మేవ భూయ ఏవాభివర్ధతే॥'  13-141-35 (86857) 
జమదగ్నిరువాచ। 13-141-36x (7205) 
ప్రతిగ్రహే సంయమో వై తపో ధారయతే ధ్రువం।
తద్ధనం బ్రాహ్మణస్యేహ లుభ్యమానస్య విస్రవేత్॥ 13-141-36 (86858) 
అరుంధత్యువాచ। 13-141-37x (7206) 
ధర్మార్థం సంచయో యో వా ద్రవ్యాణాం పక్షసంమతః।
తపఃసంచయ ఏవేహ విశిష్టో ద్రవ్యసంచయాత్॥ 13-141-37 (86859) 
చండోవాచ। 13-141-38x (7207) 
ఉగ్రాదితో భయాద్యస్మాద్బిభ్యతీమే మమేశ్వరాః।
బలీయసో దుర్బలవద్బిభేంయహమతః పరం॥ 13-141-38 (86860) 
పశుసస్వ ఉవాచ। 13-141-39x (7208) 
యద్వై ధర్మాత్పరం నాస్తి తాదృశం బ్రాహ్మణా విదుః।
వినయాత్సాధు విద్వాంసముపాసేయం యథాతథం॥ 13-141-39 (86861) 
ఋషయ ఊచుః। 13-141-40x (7209) 
కుశలం సహ దానేన తస్మై యస్య ప్రజా ఇమాః।
ఫలాన్యుపధియుక్తాని య ఏవం నః ప్రయచ్ఛతి॥ 13-141-40 (86862) 
భీష్మ ఉవాచ। 13-141-41x (7210) 
ఇత్యుక్త్వా హేమగర్భాణి హిత్వా తాని ఫలాని తే।
ఋషయో జగ్మురన్యత్ర సర్వ ఏవ దృఢవ్రతాః॥ 13-141-41 (86863) 
అథ తే మంత్రిణః సర్వే రాజానమిదమబ్రువన్।
ఉపధిం శంకమానాస్తే హిత్వా తాని ఫలాని వై। 
తతోఽన్యత్రైవ గచ్ఛంతి విదితం తేఽస్తు పార్థివ॥  13-141-42 (86864) 
ఇత్యుక్తః స తు భృత్యైస్తైర్వృషాదర్భిశ్చుకోప హ।
తేషాం వై ప్రతికర్తుం చ సర్వేషామగమద్గృహం॥ 13-141-43 (86865) 
స గత్వాఽఽహవనీయేఽగ్నౌ తీవ్రం నియమమాస్థితః।
జుహావ సంస్కృతైర్మంత్రైరేకైకామాహుతిం నృపః॥ 13-141-44 (86866) 
తస్మాదగ్నేః సముత్తస్థౌ కృత్యా లోకభయంకరీ।
తస్యా నామ వృషాదర్భిర్యాతుధానీత్యథాకరోత్॥ 13-141-45 (86867) 
సా కృత్యా కాలరాత్రీవ కృతాంజలిరుపస్థితా।
వృషాదర్భి నరపతిం కిం కరోమీతి చాబ్రవీత్॥ 13-141-46 (86868) 
వృషాదర్భిరువాచ। 13-141-47x (7211) 
ఋషీణాం గచ్ఛ సప్తానామరుంధత్యాస్తథైవ చ।
దాసీభర్తుశ్చ దాస్యాశ్చ మనసా నామ ధారయ॥ 13-141-47 (86869) 
జ్ఞాత్వా నామాని చైవైషాం సర్వానేతాన్వినాశయ।
వినష్టేషు తథా స్వైరం గచ్ఛ యత్రేప్సితం తవ॥ 13-141-48 (86870) 
సా తథేతి ప్రతిశ్రుత్య యాతుధానీ స్వరూపిణీ।
జగామ తద్వనం యత్ర విచేరుస్తే మహర్షయః॥ ॥ 13-141-49 (86871) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకచత్వారింశదధికశతతమోఽధ్యాయః॥ 141 ॥

Mahabharata - Anushaasana Parva - Chapter Footnotes

7-141-3 వృషా దర్వేశ్చ సంవాదమితి థ.ధ.పాఠః॥ 7-141-5 గండాభూత్కర్మకారికేతి ఝ.పాఠః। గండా నామతః॥ 7-141-9 దిష్టాంతం మరణం॥ 7-141-11 ఆత్మానం శరీరం పరీప్సవః రక్షితుకామాః। నిరన్నే మర్త్యలోకేఽస్మిన్నితి ఝ.పాఠః॥ 7-141-13 పుష్టిః పుష్టిహేతుః। తచ్ఛృణుధ్వం తపోధనా ఇతి ట.థ.ధ.పాఠః॥ 7-141-30 ప్రతీచ్ఛన్ ప్రతిగృహ్ణన్॥ 7-141-32 తస్య లాభసుఖస్య మాత్రా ఇయత్తా॥ 7-141-36 తద్ధనం తపోధనం॥ 7-141-37 పక్షసంమతః పాక్షికత్వేన మతః॥ 7-141-39 యద్వై ధర్మే పరం నాస్తి బ్రాహ్మణాస్తద్ధనం విదురితి ఝ.పాఠః। యత్ యతో హేతోః। వైధర్మే విధర్మ ఏవ వైధర్మః తస్మిఁలోభాదిదోషే సతి పరం ఉత్కృష్టం పదం నాస్తి న లభ్యతేఽతస్తదలోభాఖ్యమేవ ధనం బ్రాహ్మణా విదుః॥ 7-141-40 ఉపధిశ్ఛలం। కశ్మలాధమదానాయ ప్రతియత్నః ప్రజాధమాః। ఫలాన్యుపధియుక్తాని యత్ర యః సంప్రచ్ఛతీతి థ.ధ.పాఠః॥ 7-141-47 నామ నాంనోర్థం॥ 7-141-48 జ్ఞాత్వా నామానురూపం తేషాం సామర్థ్యం పరీక్ష్య తాన్ వినాశయ। అన్యథా త్వామేవ తే వినాశయిష్యంతీతి భావః॥





అనుశాసనపర్వ - అధ్యాయ 142

॥ శ్రీః ॥

13.142. అధ్యాయః 142 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వనే విచరతాం సప్తర్షీణాం పరివ్రాడ్రూపధారిణేంద్రేణ సమాగమః॥ 1 ॥ అరుంధత్యా తస్యాతిపీనాంగత్వే కారణం పృష్టైస్తైస్తత్కథనః॥ 2 ॥ తథా కామపి పద్మినీమవలోకితవద్భిస్తైర్బిసగ్రహణాయ తత్సమీపగమనం॥ 3 ॥ తత్ర తద్రక్షిణ్యా వృషాదర్భినిర్మితకత్యయా స్వస్వనామనిర్వచనేన సరఃప్రవేశం చోదిసైస్తాంప్రతి తన్నిర్వచనం॥ 4 ॥ భిక్షురూపిణేంద్రేణ సకృత్స్వనామనిర్వచనేఽపి పున పృచ్ఛంత్యాః కృత్యాయా దండేన మారణపూర్వకమృషీన్ప్రతి స్వస్వరూపప్రకటనం॥ 5 ॥

Mahabharata - Anushaasana Parva - Chapter Text

<a id="anuzAsana-13-142-1x"
name="anuzAsana-13-142-1x">భీష్మ ఉవాచ।

అథాత్రిప్రముఖా రాజన్వనే తస్మిన్మహర్షయః।
వ్యచరన్భక్షయంతో వై మూలాని చ ఫలాని చ॥ 13-142-1 (86872) 
అథాపశ్యన్సుపీనాంసపాణిపాదముఖోదరం।
పరివ్రజంతం స్థూలాంగం పరివ్రాజం శునస్సఖం॥ 13-142-2 (86873) 
అరుంధతీ తు తం దృష్ట్వా సర్వాంగోపచితం శుభం।
భవితారో భవంతో వై నైవమిత్యబ్రవీదృషీన్॥ 13-142-3 (86874) 
వసిష్ఠ ఉవాచ। 13-142-4x (7212) 
నైతస్యేహ యథాఽస్మాకమగ్నిహోత్రమనిర్హుతం।
సాయం ప్రాతశ్చ హోతవ్యం తేన పీవాఞ్శునస్సఖః॥ 13-142-4 (86875) 
అత్రిరువాచ। 13-142-5x (7213) 
నైతస్యేహ యథాఽస్మాకం క్షుధయా వీర్యమాహతం।
కృచ్ఛ్రాధీతం ప్రనష్టం చ తేన పీవాంఛునస్సఖః॥ 13-142-5 (86876) 
విశ్వామిత్ర ఉవాచ। 13-142-6x (7214) 
నైతస్యేహ యథాఽస్మాకం శశ్వచ్ఛాస్త్రకృతో జ్వరః।
అలసః క్షుత్పరో మూర్ఖస్తేన పీవాఞ్శునస్సఖః॥ 13-142-6 (86877) 
జమదగ్నిరువాచ। 13-142-7x (7215) 
నైతస్యేహ యథాఽస్మాకం భక్తమింధనమేవ చ।
సంచిత్యం వార్షికం చిత్తే తేన పీవాఞ్శునస్సఖః॥ 13-142-7 (86878) 
కశ్యప ఉవాచ। 13-142-8x (7216) 
నైతస్యేహ యథాఽస్మాకం చత్వారశ్చ సహోదరాః।
దేహిదేహీతి భిక్షంతి తేన పీవాఞ్శునస్సఖః॥ 13-142-8 (86879) 
భరద్వాజ ఉవాచ। 13-142-9x (7217) 
నైతస్యేహ యథాఽస్మాకం బ్రహ్మబంధోరచేతసః।
శోకో భార్యాపవాదేన తేన పీవాఞ్శునస్సఖః॥ 13-142-9 (86880) 
గౌతమ ఉవాచ। 13-142-10x (7218) 
నైతస్యేహ యథాఽస్మాకం త్రికౌశేయం చ రాంకవం।
ఏకైకం వై త్రివర్షీయం తేన పీవాఞ్శునస్సఖః॥ 13-142-10 (86881) 
భీష్మ ఉవాచ। 13-142-11x (7219) 
అథ దృష్ట్వా పరివ్రాట్ స తాన్మహర్షీఞ్శునస్సఖః।
అభివాద్య యథాన్యాయం పాణిస్పర్శమథాచరత్॥ 13-142-11 (86882) 
పరిచర్యాం వనే తాం తు క్షుత్ప్రతీకారకాంక్షిణః।
అన్యోన్యేన నివేద్యాథ ప్రాతిష్ఠంత సహైవ తే॥ 13-142-12 (86883) 
ఏకనిశ్చయకార్యాశ్చ వ్యచరంత వనాని తే।
ఆదదానాః సముద్ధృత్య మూలాని చ ఫలాని చ॥ 13-142-13 (86884) 
కదాచిద్విచరంతస్తే వృక్షైరవిరలైర్వృతాం।
శుచిపూర్ణప్రసన్నోదాం దదృశుః పద్మినీం శుభాం॥ 13-142-14 (86885) 
బాలాదిత్యవపుఃప్రఖ్యైః పుష్కరైరుపశోభితాం।
వైడూర్యవర్ణసదృశైః పద్మపత్రైరథావృతాం॥ 13-142-15 (86886) 
నానావిధైశ్చ విహగైర్జలప్రవరసేవిభిః।
ఏకద్వారామనాదేయాం సూపతీర్థామకర్దమాం॥ 13-142-16 (86887) 
వృషాదర్భిప్రయుక్తా తు కృత్యా వికృతదర్శనా।
యాతుధానీతి విఖ్యాతా పద్మినీం తామరక్షత॥ 13-142-17 (86888) 
శునస్సఖసహాయాస్తు బిసార్థం తే మహర్షయః।
పద్మినీమభిజగ్ముస్తే సర్వే కృత్యాభిరక్షితాం॥ 13-142-18 (86889) 
తతస్తే యాతుధానీం తాం దృష్ట్వా వికృతదర్శనాం।
స్థితాం కమలినీతీరే కృత్యామూచుర్మహర్షయః॥ 13-142-19 (86890) 
ఏకా తిష్ఠసి కా చ త్వం కస్యార్థే కిం ప్రయోజనం।
పద్మినీతీరమాశ్రిత్య బ్రూహి త్వం కిం చికీర్షసి॥ 13-142-20 (86891) 
యాతుధాన్యువాచ। 13-142-21x (7220) 
యాఽస్మి కాఽస్ంయనుయోగో మే న కర్తవ్యః కథంచన।
ఆరక్షిణీం మా పద్మిన్యా విత్త సర్వే తపోధనాః॥ 13-142-21 (86892) 
ఋషయ ఊచుః। 13-142-22x (7221) 
సర్వ ఏవ క్షుధార్తాః స్మ న చాన్యత్కించిదస్తి నః।
భవత్యాః సంమతే సర్వే గృహ్ణీయామ బిసాన్యుత॥ 13-142-22 (86893) 
యాతుధాన్యువాచ। 13-142-23x (7222) 
సమయేన బిసానీతో గృహ్ణీధ్వం కామకారతః।
ఏకైకో నామ మే ప్రోక్త్వా తతో గృహ్ణీత మాచిరం॥ 13-142-23 (86894) 
భీష్మ ఉవాచ। 13-142-24x (7223) 
విజ్ఞాయ యాతుధానీం తాం కృత్యమృషివధైషిణీం।
అత్రిః క్షుధా పరీతాత్మా తతో వచనమబ్రవీత్॥ 13-142-24 (86895) 
అత్త్రిరువాచ। 13-142-25x (7224) 
అరాత్త్రిరత్త్రిః సా రాత్రిర్యాం నాధీతే త్రిరద్య వై।
అరాత్రిరత్రిరిత్యేవ నామ మే విద్ధి శోభనే॥ 13-142-25 (86896) 
యాతుధాన్యువాచ। 13-142-26x (7225) 
యథోదాహృతమేతత్తే త్వయా నామ మహాద్యుతే।
దుర్ధార్యమేతన్మనసా గచ్ఛాఽవతర పద్మినీం॥ 13-142-26 (86897) 
వసిష్ఠ ఉవాచ। 13-142-27x (7226) 
వసిష్ఠోఽస్మి వరిష్ఠోఽస్మి వసే వాసగృహేష్వపి।
వరిష్ఠత్వాచ్చ వాసాచ్చ వసిష్ఠ ఇతి విద్ది మాం॥ 13-142-27 (86898) 
యాతుధాన్యువాచ। 13-142-28x (7227) 
నామ నైరుక్తమేతత్తే దుఃఖవ్యాభాషితాక్షరం।
నైతద్ధారయితుం శక్యం గచ్ఛాఽవతర పద్మినీం॥ 13-142-28 (86899) 
కశ్యప ఉవాచ। 13-142-29x (7228) 
కులంకులం చ కువమః కువమః కశ్యపో ద్విజః।
కాశ్యః కాశనికాశత్వాదేతన్మే నామ ధారయ॥ 13-142-29 (86900) 
యాతుధాన్యువాచ। 13-142-30x (7229) 
యథోదాహృతమేతత్తే మయి నామ మహాద్యుతే।
దుర్ధార్యమేతన్మనసా గచ్ఛాఽవతర పద్మినీం॥ 13-142-30 (86901) 
భరద్వాజ ఉవాచ। 13-142-31x (7230) 
భరేఽసుతాన్భరే పోష్యాన్భరే దేవాన్భరే ద్విజాన్।
భరే భార్యామహం వ్యాజాద్భరద్వాజోఽస్మి శోభనే॥ 13-142-31 (86902) 
యాతుధాన్యువాచ। 13-142-32x (7231) 
నామ నైరుక్తమేతత్తే దుఃఖవ్యాభాషితాక్షరం।
నైతద్ధారయితుం శక్యం గచ్ఛాఽవతర పద్మినీం॥ 13-142-32 (86903) 
గౌతమ ఉవాచ। 13-142-33x (7232) 
గోదమో దమతోఽధూమోఽదమస్తే సమదర్శనాత్।
విద్ధి మాం గోతమం కృత్యే యాతుధాని నిబోధ మాం  13-142-33 (86904) 
యాతుధాన్యువాచ। 13-142-34x (7233) 
యథోదాహృతమేతత్తే మయి నామ మహామునే।
నైతద్ధారయితుం శక్యం గచ్ఛాఽవతర పద్మినీం॥ 13-142-34 (86905) 
విశ్వామిత్ర ఉవాచ। 13-142-35x (7234) 
విశ్వేదేవాశ్చ మే మిత్రం మిత్రమస్మి గవాం తథా।
విశ్వామిత్ర ఇతి ఖ్యాతం యాతుధాని నిబోధ మాం  13-142-35 (86906) 
యాతుధాన్యువాచ। 13-142-36x (7235) 
నామ నైరుక్తమేతత్తే దుఃఖవ్యాభాషితాక్షరం।
నైతద్ధారయితుం శక్యం గచ్ఛాఽవతర పద్మినీం॥ 13-142-36 (86907) 
జమదగ్నిరువాచ। 13-142-37x (7236) 
జాజమద్యజజానేఽహం జిజాహీహ జిజాయిషి।
జమదగ్నిరితి ఖ్యాతం తతో మాం విద్ధి శోభనే॥ 13-142-37 (86908) 
యాతుధాన్యువాచ। 13-142-38x (7237) 
యథోదాహృతమేతత్తే మయి నామ మహామునే।
నైతద్ధారయితుం శక్యం గచ్ఛాఽవతర పద్మినీం॥ 13-142-38 (86909) 
అరుంధత్యువాచ। 13-142-38x (7238) 
ధరాంధరిత్రీం వసుధాం భర్తుస్తిష్ఠాంయనంతరం।
మనోఽనురుంధతీ భర్తురితి మాం విద్ధ్యరుంధతీం॥ 13-142-39 (86910) 
యాతుధాన్యువాచ। 13-142-40x (7239) 
నామనైరుక్తమేతత్తే దుఃఖవ్యాభాషితాక్షరం।
నైతద్ధారయితుం శక్యం గచ్ఛాఽవతర పద్మినీం॥ 13-142-40 (86911) 
గండోవాచ। 13-142-41x (7240) 
వక్త్రైకదేశే గండేతి ధాతుమేతం ప్రచక్షతే।
తేనోన్నతేన గండేతి విద్ధి మాఽనలసంభవే॥ 13-142-41 (86912) 
యాతుధాన్యువాచ। 13-142-42x (7241) 
నామనైరుక్తమేతత్తే దుఃఖవ్యాభాషితాక్షరం।
నైతద్ధారయితుం శక్యం గచ్ఛావతర పద్మినీం॥ 13-142-42 (86913) 
పశుసఖ ఉవాచ। 13-142-43x (7242) 
పశూన్యంజామి దృష్ట్వాఽహం పశూనాం చ సదా సఖా।
గౌణం పశుసఖేత్యేవం విద్ధి మామగ్నిసంభవే॥ 13-142-43 (86914) 
యాతుధాన్యువాచ। 13-142-44x (7243) 
నామనైరుక్తమేతత్తే దుఃఖవ్యాభాషితాక్షరం।
నైతద్ధారయితుం శక్యం గచ్ఛాఽవతర పద్మినీం॥ 13-142-44 (86915) 
శునఃసఖ ఉవాచ। 13-142-45x (7244) 
ఏభిరుక్తం యథా నామ నాహం వక్తుమిహోత్సహే।
శునఃసఖసఖాయం మాం యాతుధాన్యుపధారయ॥ 13-142-45 (86916) 
యాతుధాన్యువాచ। 13-142-46x (7245) 
నామ న వ్యక్తముక్తం వై వాక్యం సందిగ్ధయా గిరా।
తస్మాత్సకృదిదానీం త్వం బ్రూహి యన్నామ తే ద్విజ॥ 13-142-46 (86917) 
శునఃసఖ ఉవాచ। 13-142-47x (7246) 
సకృదుక్తం మయా నామ న గృహీతం త్వయా యది।
తస్మాత్త్రిదండాభిహతా గచ్ఛ భస్మేతి మాచిరం॥ 13-142-47 (86918) 
భీష్మ ఉవాచ। 13-142-48x (7247) 
సా బ్రహ్మదండకల్పేన తేన మూర్ధ్ని హతా తదా।
కృత్యా పపాత మేదిన్యాం భస్మ సాచ జగామ హ॥ 13-142-48 (86919) 
శునఃసఖశ్చ హత్వా తాం యాతుధానీం మహాబలాం।
భువి త్రిదండం విష్టభ్య శాద్వలే సముపావిశత్॥ 13-142-49 (86920) 
తతస్తే మునయః సర్వేః పుష్కరాణి బిసాని చ।
యథాకామముపాదాయ సముత్తస్థుర్ముదాఽన్వితాః॥ 13-142-50 (86921) 
శ్రమేణ మహతా యుక్తాస్తే బిసాని కలాపశః।
తీరే నిక్షిప్య పద్మిన్యాస్తర్పణం చక్రురంభసా॥ 13-142-51 (86922) 
అథోత్థాయ జలాత్తస్మాత్సర్వే తే సముపాగమన్।
నాపశ్యంశ్చాపి తే తాని బిసాని పురుషర్షభాః॥ 13-142-52 (86923) 
ఋషయ ఊచుః। 13-142-53x (7248) 
కేన క్షుధాభిభూతానామస్మాకం పాపకర్మణాం।
నృశంసేనాపనీతాని బిసాన్యాహారకాంక్షిణాం॥ 13-142-53 (86924) 
భీష్మ ఉవాచ। 13-142-54x (7249) 
తే శంకమానాస్త్వన్యోన్యం పప్రచ్ఛుర్ద్విజసత్తమాః।
త ఊచుః శపథం సర్వే కుర్మ ఇత్యరికర్శన॥ 13-142-54 (86925) 
త ఉక్త్వా బాఢమిత్యేవ సర్వ ఏవ తదా సమం।
క్షుధార్తాః సుపరిశ్రాంతాః శపథాయోపచక్రముః॥ 13-142-55 (86926) 
అత్రిరువాచ। 13-142-56x (7250) 
స గాం స్పృశతు పాదేన సూర్యం చ ప్రతిమేహతు।
అధ్యాయేష్వధీయీత బిసస్తైన్యం కరోతి యః॥ 13-142-56 (86927) 
వసిష్ఠ ఉవాచ। 13-142-57x (7251) 
అనధ్యాయే పఠేల్లోకే శునః స పరికర్షతు।
పరివ్రాట్ కామవృత్తిస్తు బిసస్తైన్యం కరోతి యః॥ 13-142-57 (86928) 
శరణాగతం హంతు మిత్రం స్వసుతాం చోపజీవతు।
అర్థాన్కాంక్షతు కీనాశాద్బిసస్తైన్యం కరోతి యః॥ 13-142-58 (86929) 
కశ్యప ఉవాచ। 13-142-59x (7252) 
`విష్ణుం బ్రహ్మణ్యదేవేశం దేవదేవం జగద్గురుం।
ఆధాతారం విధాతారం సంధాతారం జగద్గురుం। 
విహాయ స భజత్వన్యం బిసస్తైన్యం కరోతి యః॥'  13-142-59 (86930) 
సర్వత్ర సర్వం లపతు న్యాసలోపం కరోతు చ।
కూటసాక్షిత్వమభ్యేతు బిసస్తైన్యం కరోతి యః॥ 13-142-60 (86931) 
వృథా మాంసాశనశ్చాస్తు వృథా దానం కరోతు చ।
యాతు స్త్రియం దివా చైవ బిసస్తైన్యం కరోతి యః॥ 13-142-61 (86932) 
భరద్వాజ ఉవాచ। 13-142-62x (7253) 
నృశంసస్త్యక్తధర్మాఽస్తు స్త్రీషు జ్ఞాతిషు గోషు చ।
బ్రాహ్మణం చాపి జయతాం బిసస్తైన్యం కరోతి యః॥ 13-142-62 (86933) 
ఉపాధ్యాయమధః కృత్వా ఋచోఽధ్యేతు యజూంషి చ।
జుహోతు చ స కక్షాగ్నౌ బిసస్తైన్యం కరోతి యః॥ 13-142-63 (86934) 
జమదగ్నిరువాచ। 13-142-64x (7254) 
పురీషముత్సృజత్వప్సు హంతు గాం చైవ ద్రుహ్యత్।
అనృతౌ మైథునం యాతు బిసస్తైన్యం కరోతి యః॥ 13-142-64 (86935) 
ద్వేష్యో భార్యోపజీవీ స్యాద్దురబంధుశ్చ వైరవాన్।
అన్యోన్యస్యాతిథిశ్చాస్తు బిసస్తైన్యం కరోతి యః॥ 13-142-65 (86936) 
గౌతమ ఉవాచ। 13-142-66x (7255) 
అధీత్య వేదాంస్త్యజతు త్రీనగ్నీనపవిధ్యతు।
విక్రీణాతు తథా సోమం బిసస్తైన్యం కరోతి యః॥ 13-142-66 (86937) 
ఉదపానోదకే గ్రామే బ్రాహ్మణో వృషలీపతిః।
తస్య సాలోక్యతాం యాతు బిసస్తైన్యం కరోతి యః॥ 13-142-67 (86938) 
విశ్వామిత్ర ఉవాచ। 13-142-68x (7256) 
జీవతో వై గురూన్భృత్యాన్భరంత్వస్య పరే జనాః।
దరిద్రో బహుపుత్రః స్యాద్బిసస్తైన్యం కరోతి యః॥ 13-142-68 (86939) 
అశుచిర్బ్రహ్మకూటోఽస్తు మిథ్యా చైవాప్యహంకృతః।
కర్షకో మత్సరీ చాస్తు బిసస్తైన్యం కరోతి యః॥ 13-142-69 (86940) 
హర్షం కరోతు భృతకో రాజ్ఞశ్వాస్తు పురోహితః।
అయాజ్యస్య భవేదృత్విక్ బిసస్తైన్యం కరోతి యః  13-142-70 (86941) 
అరుంధత్యువాచ। 13-142-71x (7257) 
నిత్యం పరిభవేచ్ఛ్వశ్రూం భర్తుర్భవతు దుర్మనాః।
ఏకా స్వాదు సమశ్నాతు బిసస్తైన్యం కరోతి యా॥ 13-142-71 (86942) 
జ్ఞాతీనాం గృహమధ్యస్థా సక్తూనత్తు దినక్షయే।
అభోగ్యా వీరసూరస్తు బిసస్తైన్యం కరోతి యా॥ 13-142-72 (86943) 
గండోవాచ। 13-142-73x (7258) 
అనృతం భాషతు సదా బంధుభిశ్చ విరుధ్యతు।
దదాతు కన్యాం శుల్కేన బిసస్తైన్యం కరోతి యా॥ 13-142-73 (86944) 
సాధయిత్వా స్వయం ప్రాశేద్దాస్యే జీర్యతు చైవ హ।
వికర్మణా ప్రమీయేత బిసస్తైన్యం కరోతి యా॥ 13-142-74 (86945) 
పశుసఖ ఉవాచ। 13-142-75x (7259) 
దాస ఏవ ప్రజాయేతామప్రసూతిరకించన।
దైవతేష్వనమస్కారో బిసస్తైన్యం కరోతి యః॥ 13-142-75 (86946) 
శునఃసఖ ఉవాచ। 13-142-76x (7260) 
అధ్వర్యవే దుహితరం వా దదాతు
చ్ఛందోగే వాఽఽచరితబ్రహ్మచర్యే। 
ఆథర్వణం వేదమధీత్య విప్రః
స్నాయీత వా యో హరతే బిసాని॥  13-142-76 (86947) 
ఋషయ ఊచుః। 13-142-77x (7261) 
ఇష్టమేతద్ద్విజాతీనాం యోఽయం తే శపథః కృతః।
త్వయా కృతం బిసస్తైన్యం సర్వేషాం నః శునఃసఖ॥ 13-142-77 (86948) 
శునఃసఖ ఉవాచ। 13-142-78x (7262) 
న్యస్తమద్యం న పశ్యద్భిర్యదుక్తం కృతకర్మభిః।
సత్యమేతన్న మిథ్యైతద్బిసస్తైన్యం కృతం మయా॥ 13-142-78 (86949) 
మయా హ్యంతర్హితానీహ బిసానీమాని పశ్యత।
పరీక్షార్థం భగవతాం కృతమేవం మయాఽనఘాః॥ 13-142-79 (86950) 
రక్షణార్థం చ సర్వేషాం భవతామహమాగతః।
యాతుధానీ హ్యతిక్రూరా కృత్యైషా వో వధైషిణీ॥ 13-142-80 (86951) 
వృషాదర్భిప్రయుక్తైషా నిహతా మే తపోధనాః।
దుష్టా హింస్యాదియం పాపా యుష్మాన్ప్రత్యగ్నిసంభవా॥ 13-142-81 (86952) 
తస్మాదస్ంయాగతో విప్రా వాసవం మాం నిబోధత।
అలోభాదక్షయా లోకాః ప్రాప్తా వః సార్వకామికాః। 
ఉత్తిష్ఠధ్వమితః క్షిప్రం తానవాప్నుత వై ద్విజాః॥  13-142-82 (86953) 
భీష్మ ఉవాచ। 13-142-83x (7263) 
తతో మహర్షయః ప్రీతాస్తథేత్యుక్త్వా పురందరం।
సహైవ త్రిదశేంద్రేణ సర్వే జగ్ముస్త్రివిష్టపం॥ 13-142-83 (86954) 
ఏవమేతే మహాత్మానో యోగైర్బహువిధైరపి।
క్షుధా పరమయా యుక్తాశ్ఛంద్యమానా మహాత్మభిః। 
నైవ లోభం తదా యక్రుస్తతః స్వర్గమవాప్నువన్॥  13-142-84 (86955) 
తస్మాత్సర్వాస్వవస్థాసు నరో లోభం వివర్జయేత్।
ఏష ధర్మః పరో రాజంస్తస్మాల్లోభం వివర్జయేత్॥ 13-142-85 (86956) 
ఇదం నరః సుచరితం సమవాయేషు కీర్తయన్।
అర్థభాగీ చ భవతి న చ దుర్గాణ్యవాప్నుతే॥ 13-142-86 (86957) 
ప్రీయంతే పితరశ్చాస్య ఋషయో దేవతాస్తథా।
యశోధర్మార్థభాగీ చ భవతి ప్రేత్య మానవః॥ ॥ 13-142-87 (86958) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విచత్వారింశదధికశతతమోఽధ్యాయః॥ 142 ॥

Mahabharata - Anushaasana Parva - Chapter Footnotes

7-142-2 పరివ్రాజం శునా సహేతి ఝ.పాఠః॥ 7-142-4 తేన పీవాన్శునా సహేతి ఝ.పాఠః॥ 7-142-9 భార్యాపవాదః కృత్తికాస్వభిశాపాత్॥ 7-142-10 త్రికౌశేయం కుశా రజ్జుస్తయా నిర్వృత్తం కాశేయం పాటితసంధానం। త్రీణి కౌశేయాని యస్మిన్। రాంకవం రంకోర్మృగావేశేషస్య చర్మ తదపి త్రివర్షీయమతిజీర్ణం॥ 7-142-12 పరిచర్యాం కరిష్యామి కుర్విత్యన్యోన్యముక్త్వేత్యర్థః॥ 7-142-13 ఏకరూప ఏవ నిశ్చయః కార్యం చ యేషాం తే॥ 7-142-16 ఉపతీర్థమవతరణమార్గః॥ 7-142-24 నామార్థద్వారా సామర్థ్యం జ్ఞాత్వా అస్మాకం వధైషిణీయమితి విజ్ఞాయేత్యర్థః॥ 7-142-25 అరాత్త్రిః అరయః కామాదయః సంత్యస్మిన్నిత్యరం పాపం అర్శఆదిభ్యోఽజిత్యచ్। తస్మాత్త్రాయత ఇత్యరాత్త్రిః। అరశబ్దాదలుప్తపంచమీకాత్ పరస్య త్రాయతేరుపరి క్విప్ప్రత్యయః। యస్మాదరాత్రిస్తస్మాదత్రిః। అత్తీత్యద్ మృత్యుస్తస్మాత్త్రాయత ఇత్యత్రిః। మృత్యుశబ్దస్య పాప్మని ప్రయోగదర్శనాత్॥ 7-142-26 మయి నామ మహామునే ఇతి ఝ.పాఠః॥ 7-142-27 వాయుశ్చ పృథివీ చేతి శ్రుతిప్రసిద్ధా వాయ్వాదయో వసవస్తే యస్య స్వాధీనా భవంతి స వసుమాన్ప్రాప్తాణిమాద్యైశ్వర్యో మహాయోగీ। అతిశయేన వసుమానితి వసిష్ఠస్తాదృశోఽహమస్తి। వసుమచ్ఛబ్దాదిష్ఠన్ప్రత్యయే పరే మతుబ్లోపే టిలోపే చ వసిష్ఠః। వాసగృహేషు వాసయోగ్యేషు గృహస్థాశ్రమేషు సర్వేషాముపజీవ్యేషు వసే వసామి అతోఽహం వస్తౄణాం మధ్యే అతిశ్రేష్ఠ ఇతి వసిష్ఠోఽస్మి॥ 7-142-29 కశా అశ్వతాడనరజ్జుస్తామర్హంతి తే కశ్యా అశ్వాః। ఇంద్రియాణ్యేవాశ్వాః కశ్యాస్తదాశ్రయత్వాచ్ఛరీరాణ్యపి కశ్యాని। కులంకులమితి వీప్సాయాం ద్విర్వచనం। సర్వశరీరేష్వహమేవైకః కశ్యపో నామ ద్విజోఽస్మి। కశ్యాని శరీరాణి పాతి రక్షతి పిబతి భుంక్తే పాయయతి యోషయతి వా కశ్యప ఇతి యోగాత్। కువమః కువమ ఇతి। కుః పృథవీం తస్యాం వమతి వర్షతీతి కువమ ఆదిత్యః పూర్వవద్ద్వివచనం। సర్వోప్యాదిత్యోఽహమేవ। మత్పుత్రత్వాత్సర్వేషామాదిత్యానామిత్యర్థః। కాశ్యో దీప్తిమాన్। తత్ర హేతుః। కాశనికాశత్వాత్ బహుకాలీనత్వేన కాశపుష్పసదృశః సర్వతః పలితశ్చిరంతనస్తపసా దీప్తోఽస్మీస్తర్థః। కులం కులం చ కుశలః కుపయః కాశ్యపో ద్విజః। కాశ్యపః కాశనీకాశ ఏతన్మే నామ ధారయేతి క.డ.థ.పాఠః॥ 7-142-31 ప్రజా వై వాజస్తా ఏష బిభర్తీతి శ్రుత్యనుసారేణ స్వనామాహ భరే ఇతి। అసుతాన్ అపుత్రానుదాసీనానపి దీనానదీనాన్పాలయామి। భరే సుతాన్భరే శిష్యానితి ఝ.పాఠః॥ 7-142-33 గోపదార్థం స్వర్గం భూమిం చ దమయతి వశీకరోతీతి గోదమః। తత్ర హేతుః దమత ఇతి। దమేన ఇంద్రియజయేన దమయతీతి జితేంద్రియత్వాత్ గాం ద్యాం చ దమితుం శక్తోస్మీత్యర్థః। అధూమః నిర్ధూమాగ్నితుల్యః। అత ఏవాదమః అన్యేన దమితుమయోగ్యః తత్ర హేతుః। తే త్వయి। సమదర్శనాత్సమస్య బ్రహ్మణో దర్శనాత్ బ్రహ్మజ్ఞానిత్వాదిత్యర్థః। అత్ర దకారస్థానే తకారః। గౌతమో దమగోధూమో ధూమో దుర్దర్శనశ్చ తే ఇతి థ.ధ.పాఠః॥ 7-142-35 మిత్రే చర్షౌ ఇతి విశ్వపదాంతస్య దీర్ఘః। గవాం ఇంద్రియాణాం॥ 7-142-37 జజామాద్యం జజామాయం జజామాహం జజాయుషీతి క.థ.ధ.పాఠః। భూయోభూయోఽతిశయేన జమంతి యుగపదనేకేషు యజ్ఞాదిష్వనేకవారం పునఃపునర్భక్షయంతి హవీంషి తే జాజమంతో దేవాః। `జము భక్షణే' యఙ్లుకి శత్రంతస్య రూపం। ఇజ్యంతే దేవతా అస్మిన్నితి యజోఽగ్నిః తేషాం జాన ఆవిర్భావస్తస్మిన జిజాయిషి జాతోఽస్మి ఇహలోకే అతో మాం జిజాహి జానీహి। తతో యోగాత్ మాం జమదగ్నిరితి నామతో విద్ధి। జాజమదిత్యత్రాద్యపదే ప్రథమాక్షరలోపే ద్వితీయస్యాగ్నిత్వే జమదగ్నిరితి సిద్ధం। తతో జాజమంతోఽగ్నిశ్చాస్మిన్ సంతీతి జమదగ్నిమాన్। తతో మతుబ్లోపేన జమదగ్నిరితి పదం। ఏతేనాపి స్వస్యాధర్షణీయత్వముక్తం॥ 7-142-39 ధరాన్పర్వతాన్। ధరిత్రీం భువం। వసూందేవాంధత్తే ఇతి వ్యుత్పత్త్యా వసుధాం దివం చ తిష్ఠామి అధితిష్ఠామి। భర్తుర్వసిష్ఠస్యానంతరం అవ్యవధానేన అనురుంధతీత్యా నుకారలోపః। సారం ధరిత్రీవసుధాం నేచ్ఛే భర్తురనంతరం। ఇతి ధ.పాఠః। వసుధామిచ్ఛే భర్తురితి క.థ.పాఠః॥ 7-142-41 గడి వదనైకదేశ ఇతి ధాతోః గండేతి నుమా సహితస్యానుకరణం। మా మాం। వృషాదర్భిణాఽగ్నౌ హుత్వాఽస్యా ఉత్పాదితత్వాదనలసంభవత్వం। గండం గతవతీ గండం గణ్·డా గండేతి సంజ్ఞితా। గండం గండేతి గండేతీతి ధ.పాఠః। చండం గతవత్ప్రచండా చండాచండేతి సంజ్ఞితా। చండాచండేతి చండేతీతి థ.పాఠః॥ 7-142-43 పశూన్ జీవాన్ రంజామి రంజయామి। మాం మమ నామేత్యర్థః। సఖే సఖాయౌ సఖ్యేయ ఇతి థ.పాఠః। సహేఽపరాధం సఖ్యేయ ఇతి ఙ.పాఠః॥ 7-142-45 శ్వా ధర్మః తత్సఖాయో మునయః తేషాం సఖా శునఃసఖసఖః తం। శునాం సదా సఖాయం మామితి ఙ.థ. పాఠః॥ 7-142-47 భస్మ భస్మతాం॥ 7-142-51 కలాపశః సంఘశః॥ 7-142-55 సర్వ ఏవ శునస్సఖమితి థ.ధ.పాఠః॥ 7-142-57 శునః సారమేయాన్పరికర్షతు క్రీడార్థం మృగయార్థం వా। పరివ్రాట్ కర్మవృత్తిస్త్వితి థ.ధ.పాఠః॥ 7-142-58 స్వసుతాం శుల్కగ్రహణేన। కీనాశాత్ కర్షకాత్॥ 7-142-60 సర్వత్ర సర్వం పణతు న్యాసలోభం కరోతు చేతి ట.థ.పాఠః॥ 7-142-61 వృథా యాగాదినిమిత్తం వినా। వృథా నటనర్తకాదౌ॥ 7-142-62 జయతాం యుద్ధే వాదే వా। మాతరం చాపి జహత్వితి క.పాఠః॥ 7-142-63 కక్షాప్తౌ తత్ర హి హుతం భస్మీభావమప్రాప్య హోతుర్దోషకరమిత్యాశయః॥ 7-142-67 నిర్గుణాన్బిభృయాద్భృత్యానితి క.ట.థ.పాఠః॥ 7-142-69 ఋద్ధ్యా చైవాప్యహంకృత ఇతి ఝ.పాఠః॥ 7-142-70 వర్షాచరోస్తు భృతక ఇతి ఝ.పాఠః॥ 7-142-72 జ్ఞాతీనాం అనాదరే షష్ఠీ। జ్ఞాతీననాదృత్యేత్యర్థః। అభోగ్యా యోనిదూషితా॥ 7-142-73 సాధుభిశ్చ విరుధ్యత్వితి ట.థ.పాఠః॥ 7-142-74 సాధయిత్వా అన్నం పక్త్వా॥ 7-142-78 అద్యం భక్ష్యం॥ 7-142-79 అంతర్హితాని అంతర్ధానం ప్రాపితాని॥ 7-142-85 రాజన్బ్రాహ్మణస్య ప్రకీర్తిత ఇతి క.థ.పాఠః॥





అనుశాసనపర్వ - అధ్యాయ 143

॥ శ్రీః ॥

13.143. అధ్యాయః 143 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

సంభూయ తీర్థయాత్రాం కుర్వద్భిర్ద్విజర్షిభీ రాజర్షిభిశ్చ క్రమేణ బ్రహ్మసరఃప్రతి గమనం॥ 1 ॥ తత్రాగస్త్యేన హ్రదాత్సముద్ధృతపద్మస్య ధర్మశుశ్రూషుణేంద్రేణ గూఢమపహారే ఋషిభీ రాజభిశ్చ స్వేషు పుష్కరస్తేయం శంకమానమగస్త్యంప్రతి ప్రత్యేకశో నానాశపథకరణం॥ 2 ॥ పశ్చాదింద్రేణ స్వస్వరూపప్రకాశనపూర్వకం స్వేన పుష్కరాపహారస్య ప్రయోజననివేదనేన తత్ప్రసాదనం॥ 3 ॥

Mahabharata - Anushaasana Parva - Chapter Text

<a id="anuzAsana-13-143-1x"
name="anuzAsana-13-143-1x">భీష్మ ఉవాచ।

అత్రైవోదాహరంతీమమితిహాసం పురాతనం।
యద్వృత్తం తీర్థయాత్రాయాం శపథం ప్రతి తచ్ఛృణు॥ 13-143-1 (86959) 
పుష్కరార్థం కృతం స్తైన్యం పురా భరతసత్తమ।
రాజర్షిభిర్మహారాజ తథైవ చ ద్విజర్షిభిః॥ 13-143-2 (86960) 
పురా ప్రభాసే ఋషయః సమగ్రాః
సమేతా వై మంత్రమమంత్రయంత। 
చరామ సర్వాం పృథివీం పుణ్యతీర్థాం
తన్నః కామం హంత గచ్ఛామ సర్వే॥  13-143-3 (86961) 
శుక్రోఽంగిరాశ్చైవ కవిశ్చ విద్వాం-
స్తథా హ్యగస్త్యో నారదపర్వతౌ చ। 
భృగుర్వసిష్ఠః కశ్యపో గౌతమశ్చ
విశ్వామిత్రో జమదగ్నిశ్చ రాజన్॥  13-143-4 (86962) 
ఋషిస్తథా గాలవోఽథాష్టకశ్చ
భరద్వాజోఽరుంధతీ వాలఖిల్యాః। 
శిబిర్దిలీపో నహుషోఽంబరీషో
రాజా యయాతిర్ధుంధుమారోఽథ పూరుః॥  13-143-5 (86963) 
జగ్ముః పురస్కృత్య మహానుభావం
శతక్రతుం వృత్రహణం నరేంద్రాః। 
తీర్థాని సర్వాణి పరిభ్రమంతో
మాఘ్యాం యయుః కౌశికీం పుణ్యతీర్థాం॥  13-143-6 (86964) 
సర్వేషు తీర్థేష్వవధూతపాపా
జగ్ముస్తతో బ్రహ్మసరః సుపుణ్యం। 
దేవస్య తీర్థే జలమగ్నికల్పా
విగాహ్య తే భుక్తబిసప్రసూనాః॥  13-143-7 (86965) 
కేచిద్బిసాన్యఖనంస్తత్ర రాజన్న-
న్యే మృణాలాన్యఖనంస్తత్ర విప్రాః। 
అథాపశ్యన్పుష్కరం తే హ్రియంతం
హ్రదాదగస్త్యేన సముద్ధృతం తత్॥  13-143-8 (86966) 
నానాహ సర్వానృషిముఖ్యానగస్త్యః
కేనాహృతం పుష్కరం మే సుజాతం। 
యుష్మాఞ్శంకే పుష్కరం దీయతాం మే
న వై భవంతో హర్తుమర్హంతి పద్మం॥  13-143-9 (86967) 
శృణోమి కాలో హింసతే ధర్మవీర్యం
సేయం ప్రాప్తా వర్తతే ధర్మపీడా। 
పురాఽధర్మో వర్తతే నేహ యావ-
త్తావద్గచ్ఛామః సురలోకం చిరాయ॥  13-143-10 (86968) 
పురా వేదాన్బ్రాహ్మణా గ్రామమధ్యే
ఘుష్టస్వరా వృషలాన్శ్రావయంతి। 
పురా రాజా వ్యవహారానధర్మా-
న్పశ్యత్యహం పరలోకం వ్రజామి॥  13-143-11 (86969) 
పురా రాజా ప్రత్యవరాన్గరీయసో
మంస్యత్యథైనమనుయాస్యంతి సర్వే। 
ధర్మోత్తరం యావదిదం న వర్తతే
తావద్వ్రజామి పరలోకం చిరాయ॥  13-143-12 (86970) 
పురా ప్రపశ్యామి పరేణ మర్త్యా-
న్బలీయసా దుర్బలాన్భుజ్యమానాన్। 
తస్మాద్యాస్యామి పరలోకం చిరాయ
న హ్యుత్సహే ద్రష్టుమీదృఙ్నృలోకే॥  13-143-13 (86971) 
తమాహురార్తా ఋషయో మహర్షిం
న తే వయం పుష్కరం చోరయామః। 
మిథ్యాభిశంసా భవతా న కార్యా
శపామ తీక్ష్ణైః శపథైర్మహర్షే॥  13-143-14 (86972) 
తే నిశ్చితాస్తత్ర మహర్షయస్తు
సంపశ్యంతో ధర్మమేతం నరేంద్రాః। 
తతోఽశపంత శపథాన్పర్యయేణ
సహైవ తే పార్థివ పుత్రపౌత్రైః॥  13-143-15 (86973) 
భృగురువాచ। 13-143-16x (7264) 
ప్రత్యాక్రోశేదిహాక్రుష్టస్తాడితః ప్రతితాడయేత్।
ఖాదేచ్చ పృష్ఠమాంసాని యస్తే హరతి పుష్కరం॥ 13-143-16 (86974) 
వసిష్ఠ ఉవాచ। 13-143-17x (7265) 
అస్వాధ్యాయపరో లోకే శ్వానం చ పరికర్షతు।
పురే చ భిక్షుర్భవతు యస్తే హరతి పుష్కరం॥ 13-143-17 (86975) 
కశ్యప ఉవాచ। 13-143-18x (7266) 
సర్వత్ర సర్వం పణతు న్యాసే లోభం కరోతు చ।
కూటసాక్షిత్వమభ్యేతు యస్తే హరతి పుష్కరం॥ 13-143-18 (86976) 
గౌతమ ఉవాచ। 13-143-19x (7267) 
జీవత్వహంకృతో బుద్ధ్యా విషమేణాసమేన సః।
కర్షకో మత్సరీ చాస్తు యస్తే హరతి పుష్కరం॥ 13-143-19 (86977) 
అంగిరా ఉవాచ। 13-143-20x (7268) 
అశుచిర్బ్రహ్మకూటోస్తు శ్వానం చ పరికర్షతు।
బ్రహ్మహాఽనికృతిశ్చాస్తు యస్తే హరతి పుష్కరం॥ 13-143-20 (86978) 
ధుంధుమార ఉవాచ। 13-143-21x (7269) 
అకృతజ్ఞస్తు మిత్రాణాం శూద్రాయాం చ ప్రజాయతు।
ఏకః సంపన్నమశ్నాతు యస్తే హరతి పుష్కరం॥ 13-143-21 (86979) 
పురూరవా ఉవాచ। 13-132-22x (7270) 
చికిత్సాయాం ప్రచరతు భార్యయా చైవ పుష్యతు।
శ్వశురాత్తస్య వృత్తిః స్యాద్యస్తే హరతి పుష్కరం॥ 13-143-22 (86980) 
దిలీప ఉవాచ। 13-143-23x (7271) 
ఉదపానప్లవే గ్రామే బ్రాహ్మణో వృషలీపతిః।
తస్య లోకాన్స వ్రజతు యస్తే హరతి పుష్కరం॥ 13-143-23 (86981) 
శుక్ర ఉవాచ। 13-143-24x (7272) 
వృథా మాంసం సమశ్నాతు దివా గచ్ఛతు మైథునం।
ప్రేష్యో భవతు రాజ్ఞశ్చ యస్తే హరతి పుష్కరం॥ 13-143-24 (86982) 
జమదగ్నిరువాచ। 13-143-25x (7273) 
అనధ్యాయేష్వధీయీత మిత్రం శ్రాద్ధే చ భోజయేత్।
శ్రాద్ధే శూద్రస్య చాశ్నీయాద్యస్తే హరతి పుష్కరం॥ 13-143-25 (86983) 
శిబిరువాచ। 13-143-26x (7274) 
అనాహితాగ్నిర్మియతాం యజ్ఞే విఘ్నం కరోతు చ।
తపస్విభిర్విరుధ్యేచ్చ యస్తే హరతి పుష్కరం॥ 13-143-26 (86984) 
యయాతిరువాచ। 13-143-27x (7275) 
అనృతౌ వ్రతనియతాయాం భార్యాయాం స ప్రజాయతు।
నిరాకరోతు వేదాంశ్చ యస్తే హరతి పుష్కరం॥ 13-143-27 (86985) 
నహుష ఉవాచ। 13-143-28x (7276) 
అతిథిర్గృహసంస్థోఽస్తు కామవృత్తస్తు దీక్షితః।
విద్యాం ప్రయచ్ఛతు భృతో యస్తే హరతి పుష్కరం॥ 13-143-28 (86986) 
అంబరీష ఉవాచ। 13-143-29x (7277) 
నృశంసస్త్యక్తధర్మోఽస్తు స్త్రీషు జ్ఞాతిషు గోషు చ।
నిహంతు బ్రాహ్మణం చాపి యస్తే హరతి పుష్కరం॥ 13-143-29 (86987) 
నారద ఉవాచ। 13-143-30x (7278) 
గృహజ్ఞానీ బహిఃశాస్త్రం పఠతాం విస్వరం పదం।
గరీయసోఽవజానాతు యస్తే హరతి పుష్కరం॥ 13-143-30 (86988) 
నాభాగ ఉవాచ। 13-143-31x (7279) 
అనృతం భాషతు సదా సద్భిశ్చైవ విరుధ్యతు।
శుల్కేన దదతు కన్యాం యస్తే హరపి పుష్కరం॥ 13-143-31 (86989) 
కవిరువాచ। 13-143-32x (7280) 
పదా చ గాం సంస్పృశతు సూర్యం చ ప్రతి మేహతు।
శరణాగతం సంత్యజతు యస్తే హరతి పుష్కరం॥ 13-143-32 (86990) 
విశ్వామిఇత్ర ఉవాచ। 13-143-33x (7281) 
కరోతు భృతకోఽవర్షాం రాజ్ఞశ్చాస్తు పురోహితః।
ఋత్విగస్తు హ్యయాజ్యస్య యస్తే హరతి పుష్కరం॥ 13-143-33 (86991) 
పర్వత ఉవాచ। 13-143-34x (7282) 
గ్రామే చాధికృతః సోఽస్తు ఖరయానేన గచ్ఛతు।
శునః కర్షతు వృత్త్యర్థే యస్తే హరతి పుష్కరం॥ 13-143-34 (86992) 
భరద్వాజ ఉవాచ। 13-143-35x (7283) 
సర్వపాపసమాదానం నృశంసే చానృతే చ యత్।
తత్తస్యాస్తు సదా పాపం యస్తే హరతి పుష్కరం॥ 13-143-35 (86993) 
అష్టక ఉవాచ। 13-143-36x (7284) 
స రాజాస్త్వకృతప్రజ్ఞః కామవృత్తశ్చ పాపకృత్।
అధర్మేణాభిశాస్తూర్వీం యస్తే హరతి పుష్కరం॥ 13-143-36 (86994) 
గాలవ ఉవాచ। 13-143-37x (7285) 
పాపిష్ఠేభ్యో హ్యనర్ఘార్హః స నరోఽస్తు స్వపాపకృత్।
దత్త్వా దానం కీర్తయతు యస్తే హరతి పుష్కరం॥ 13-143-37 (86995) 
అరుంధత్యువాచ। 13-143-38x (7286) 
శ్వశ్ర్వాఽపవాదం వదతు భర్తుర్భవతు దుర్మనాః।
ఏకా స్వాదు సమశ్నాతు యా తే హరతి పుష్కరం॥ 13-143-38 (86996) 
వాలఖిల్యా ఊచుః। 13-143-39x (7287) 
ఏకపాదేన వృత్త్యర్థం గ్రామద్వారే స తిష్ఠతు।
ధర్మజ్ఞస్త్యక్తధర్మాస్తు యస్తే హరతి పుష్కరం॥ 13-143-39 (86997) 
పశుసఖ ఉవాచ। 13-143-40x (7288) 
అగ్నిహోత్రమనాదృత్య స సుఖం స్వపతు ద్విజః।
పరివ్రాట్ కామవృత్తోస్తు యస్తే హరతి పుష్కరం॥ 13-143-40 (86998) 
సురభ్యువాచ। 13-143-41x (7289) 
వాలజేన నిదానేన కాంస్యం భవతు దోహనం।
దుహ్యేత పరవత్సేన యా తే హరతి పుష్కరం॥ 13-143-41 (86999) 
భీష్మ ఉవాచ। 13-143-42x (7290) 
తతస్తు తైః శపథైః శప్యమానై-
ర్నానావిధైర్బహుభిః కౌరవేంద్ర। 
సహస్రాక్షో దేవరాట్ సంప్రహృష్టః
సమీక్ష్య తం కోపనం విప్రముఖ్యం॥  13-143-42 (87000) 
యథాబ్రవీన్మఘవా ప్రత్యయం స్వం
స్వయం సమాగత్య తమృషిం జాతరోషం। 
బ్రహ్మర్షిదేవర్షినృపర్షిమధ్యే
యం తం నిబోధేహ మమాద్య రాజన్॥  13-143-43 (87001) 
శక్ర ఉవాచ। 13-143-44x (7291) 
అధ్వర్యవే దుహితరం దదాతు
ఛందోగే వాఽఽచరితబ్రహ్మచర్యే। 
అథర్వణం వేదమధీత్య విప్రః
స్నాయీత యః పుష్కరమాదదాతి॥  13-143-44 (87002) 
సర్వాన్వేదానధీయీత పుణ్యశీలోఽస్తు ధార్మికః।
బ్రహ్మణః సదనం యాతు యస్తే హరతి పుష్కరం॥ 13-143-45 (87003) 
అగస్త్య ఉవాచ। 13-143-46x (7292) 
ఆశీర్వాదస్త్వయా ప్రోక్తః శపథో బలసూదన।
దీయతాం పుష్కరం మహ్యమేష ధర్మః సనాతనః॥ 13-143-46 (87004) 
ఇంద్ర ఉవాచ। 13-143-47x (7293) 
న మయా భగవఁల్లోభాద్ధృతం పుష్కరమద్య వై।
ధర్మాంస్తు శ్రోతుకామేన హృతం న క్రోద్ధుమర్హసి॥ 13-143-47 (87005) 
ధర్మశ్రుతిసముత్కర్షో ధర్మసేతురనామయః।
ఆర్షో వై శాశ్వతో నిత్యమవ్యయోఽయం మయా శ్రుతః॥ 13-143-48 (87006) 
తదిదం గృహ్యతాం విద్వన్పుష్కరం ద్విజసత్తమ।
అతిక్రమం మే భగవన్క్షంతుమర్హస్యనిందిత॥ 13-143-49 (87007) 
ఇత్యుక్తః స మహేంద్రేణ తపస్వీ కోపనో భృశం।
జగ్రాహ పుష్కరం ధీమాన్ప్రసన్నశ్చాభవన్మునిః॥ 13-143-50 (87008) 
ప్రయయుస్తే తతో భూయస్తీర్థాని వనగోచరాః।
పుణ్యేషు తీర్థేషు తథా గాత్రాణ్యాప్లావయంత తే॥ 13-143-51 (87009) 
ఆఖ్యానం య ఇదం యుక్తః పఠేత్వర్వణిపర్వణి।
న మూర్ఖం జనయేత్పుత్రం న భవేచ్చ నిరాకృతిః॥ 13-143-52 (87010) 
న తమాపత్స్పృశేత్కాచిద్విజ్వరో న జరావహః।
విరజాః శ్రేయసా యుక్తః ప్రేత్య స్వర్గమవాప్నుయాత్॥ 13-143-53 (87011) 
యశ్చ శాస్త్రమధీయీత ఋషిభిః పరిపాలితం।
స గచ్ఛేద్బ్రహ్మణో లోకమవ్యయం చ నరోత్తమ॥ ॥ 13-143-54 (87012) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిచత్వారింశదధికశతతమోఽధ్యాయః॥ 143 ॥

Mahabharata - Anushaasana Parva - Chapter Footnotes

7-143-1 అత్ర శపథేనైవ నిషిద్ధార్థప్రకాశనే॥ 7-143-2 పుష్కరార్థం ఇంద్రేణ స్తైన్యం కృతం। మునిభిః శపథాః కృతా ఇత్యర్థః॥ 7-143-8 బిసమృణాలయోః కమలకుముదవదవాంతరభేదో జ్ఞేయః। హ్రియంతం హ్రియమాణం॥ 7-143-12 ప్రత్యవరాన్మధ్యమాన్। తమోత్తరం యావదిదం న వర్తత ఇతి ఝ.పాఠః॥ 7-143-16 పృష్ఠమాంసాని పృష్ఠవాహానాం హయవృషభోష్ట్రాదీనాం మాంసాని। ఖాదేచ్చ బ్రహ్మమాంసానీతి డ.పాఠః॥ 7-143-17 భిక్షుః సంంయాసీ॥ 7-143-18 పణతు క్రయవిక్రయం కరోతు। సర్వం అపణ్యమపి॥ 7-143-19 విగతః సమభావో యస్మాత్తేనాసమేన కామక్రోధాదినా। కృపణత్వం సమేతు స ఇతి ట.ధ.పాఠః॥ 7-143-20 అనికృతిః అకృతప్రాయాశ్చేతః॥ మానం చ పరికర్షత్వితి ట.ధ.పాఠః॥ 7-143-22 చోరకార్యం ప్రచరతు ఇతి ట.ధ.పాఠః। భార్యాం స్వాం చైవ దూష్యతు ఇతి థ.పాఠః। భార్యా వాచైవ తుష్యత్వితి ధ. పాఠః॥ 7-143-23 ఉదపానే ప్లవ ఆప్లవః స్నానం యస్మిన్॥ 7-143-24 యతిర్గచ్ఛతు మైథునమితి ట.ధ.పాఠః॥ 7-143-28 అతిథిర్యతిః। గృహసంస్థో గృహవాసీ। అతిథిం గృహస్థస్త్యజత్వితి థ.పాఠః। భృతో విత్తేన క్రీతః॥ 7-143-30 గూఢో జ్ఞాతుం బహిశ్శాస్త్రమితి థ. ధ.పాఠః॥ 7-143-33 భృతకౌ ధాన్యవిక్రీతః సన్ అవర్షాం వృష్టినిర్బంధం కరోతు॥ 7-143-37 పాపిష్ఠా ఏవ అనర్ఘార్హాః అపూజ్యాః। అయం తు తతోప్యపూజ్యోస్తు। స్వపాపకృత్ స్వేషు జ్ఞాతిషు పాపకృత్॥ 7-143-41 నిదానం దోహనకాలే గవాం పాదబంధనీ రజ్జుస్తేన॥ 7-143-43 ప్రత్యయమభిప్రాయం॥ 7-143-48 ధర్మశ్రుతీనాం సంయగుత్కర్షః। ధర్మ ఏవ సేతుస్తరణోపాయః॥





అనుశాసనపర్వ - అధ్యాయ 144

॥ శ్రీః ॥

13.144. అధ్యాయః 144 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి ఛత్రోపానత్ప్రవృత్తిప్రదాననిదానకథనాయ సూర్యజమదగ్నిసంవాదానువాదః॥ 1 ॥ జమదగ్నినా రేణుకాయాః స్వధనుర్నిస్సృతశరాణాం పునఃపునరాదానే నియోజనేన బాణక్రీడారంభః॥ 2 ॥ రేణుకయా సూర్యతేజః ప్రతప్తశిరః పాదతయా తరుచ్ఛాయాశ్రయణేన శరానయనవిలంబనే రుష్టేన మునినా తత్కారణప్రశ్నః॥ 3 ॥ రేణుకయా తన్నివేదనే మునినా కోపాచ్ఛస్త్రేణ భూమౌ సూర్యనిపాతనోద్యమనం॥ 4 ॥ భయాత్సూర్యేణ విప్రరూపధారణేన భువమేత్య తత్ప్రసాదనం॥ 5 ॥

Mahabharata - Anushaasana Parva - Chapter Text

<a id="anuzAsana-13-144-1x"
name="anuzAsana-13-144-1x">యుధిష్ఠిర ఉవాచ।

యదిదం శ్రాద్ధకృత్యేషు దీయతే భరతర్షభ।
ఛత్రం చోపానహౌ చైవ కేనైతత్సంప్రవర్తితం॥ 13-144-1 (87013) 
కథం చైతత్సముత్పన్నం కిమర్థం చైవ దీయతే।
న కేవలం శ్రాద్ధకృత్యే పుణ్యకేష్వపి దీయతే॥ 13-144-2 (87014) 
బహుష్వపి నిమిత్తేషు పుణ్యమాశ్రిత్య దీయతే।
ఏతద్విస్తరతో బ్రహ్మఞ్శ్రోతుమిచ్ఛామి తత్త్వతః॥ 13-144-3 (87015) 
భీష్మ ఉవాచ। 13-144-4x (7294) 
శృణు రాజన్నవహితశ్ఛత్రోపానహవిస్తరం।
యథైతత్ప్రథితం లోకే యథా చైతత్ప్రవర్తితం॥ 13-144-4 (87016) 
యథా చాక్షయ్యతాం ప్రాప్తం పుణ్యతాం చ యథాగతం।
సర్వమేతదశేషేణ ప్రవక్ష్యామి నరాధిప॥ 13-144-5 (87017) 
`ఇతిహాసం పురావృత్తమిదం శృణు నరాధిప।'
జమదగ్నేశ్చ సంవాదం సూర్యస్య చ మహాత్మనః॥  13-144-6 (87018) 
పురా స భగవాన్సాక్షాద్ధనుషా క్రీడతి ప్రభో।
సంధాయసంధాయ శరాంశ్చిక్షేప కిల భార్గవః॥ 13-144-7 (87019) 
తాన్క్షిప్తాన్రేణుకా సర్వాంస్తస్యేషూందీప్తతేజసః।
ఆనీయ సా తదా తస్మై ప్రాదాదసకృదచ్యుత॥ 13-144-8 (87020) 
అథ తేన స శబ్దేని జ్యాయాశ్చైవ శరస్య చ।
ప్రహృష్టః సంప్రచిక్షేప సా చ ప్రత్యాజహార తాన్॥ 13-144-9 (87021) 
తతో మధ్యాహ్నమారూఢే జ్యేష్ఠామూలే దివాకరే।
స సాయకాంద్విజో ముక్త్వా రేణుకామిదమబ్రవీత్॥ 13-144-10 (87022) 
గచ్ఛానయ విశాలాక్షి శరానేతాంధనుశ్చ్యుతాన్।
యావదేతాన్పునః సుభ్రు క్షిపామీతి జనాధిప॥ 13-144-11 (87023) 
సా గచ్ఛంత్యంతరా ఛాయాం వృక్షమాశ్రిత్య భామినీ।
తస్థౌ తస్యా హి సంతప్తం శిరః పాదౌ తథైవ చ॥ 13-144-12 (87024) 
స్థితా సా తు మూహూర్తం వై భర్తుః శాపభయాచ్ఛుభా।
యయావానయితుం భూయః సాయకానసితేక్షణా। 
ప్రత్యాజగామ చ శరాంస్తానాదాయ యశస్వినీ॥  13-144-13 (87025) 
సా వై ప్రస్విన్నసర్వాంగీ పద్భ్యాం దుఃఖం నియచ్ఛతీ।
ఉపాజగామ భర్తారం భయాద్భర్తుః ప్రవేపతీ॥ 13-144-14 (87026) 
స తామృషిస్తదా క్రుద్ధో వాక్యమాహ శుభాననాం।
రేణుకే కిం చిరేణ త్వమాగతేతి పునఃపునః॥ 13-144-15 (87027) 
రేణుకోవాచ। 13-144-16x (7295) 
శిరస్తప్తం ప్రదీప్తౌ మే పాదౌ చైవ తపోధన।
సూర్యతేజోనిరుద్ధాఽహం వృక్షచ్ఛాయాం సమాశ్రితా॥ 13-144-16 (87028) 
ఏతస్మాత్కారణాద్బ్రహ్మంశ్చిరాయైతత్కృతం మయా।
ఏతచ్ఛ్రుత్వా మమ విభో మా క్రుధస్త్వం పతోధన॥ 13-144-17 (87029) 
జమదగ్నిరువాచ। 13-144-18x (7296) 
అద్యైనం దీప్తకిరణం రేణుకే తవ దుఃఖదం।
శరైర్నిపాతయిష్యామి సూర్యమస్త్రాగ్నితేజసా॥ 13-144-18 (87030) 
భీష్మ ఉవాచ। 13-144-19x (7297) 
స విష్ఫార్య ధనుర్దివ్యం గృహీత్వా చ శరాన్బహూంన్।
అతిష్ఠత్సూర్యమభితో యతో యాతి తతోముఖః॥ 13-144-19 (87031) 
అథ తం ప్రేక్ష్య సన్నద్ధం సూర్యోఽభ్యేత్య వచోఽబ్రవీత్।
ద్విజరూపేణ కౌంతేయ కిం తే సూర్యోఽపరాధ్యతి॥ 13-144-20 (87032) 
ఆదత్తే రశ్మిభిః సూర్యో దివి తిష్ఠంస్తతస్తతః।
రసం హృతం వై వర్షాసు ప్రవర్షతి దివాకరః॥ 13-144-21 (87033) 
తతోఽన్నం జాయతే విప్ర మనుష్యాణాం సుఖావహం।
అన్నం ప్రాణా ఇతి యథా వేదేషు పరిపఠ్యతే॥ 13-144-22 (87034) 
అథాఽభ్రేషు నిగూఢశ్చ రశ్మిభిః పరివారితః।
సప్తద్వీపానిమాన్బ్రహ్మన్వర్షేణాభిప్రవర్షతి॥ 13-144-23 (87035) 
తతస్తదౌషధీనాం చ వీరుధాం పుష్పపత్రజం।
సర్వం వర్షాభినిర్వృత్తమన్నం సంభవతి ప్రభో॥ 13-144-24 (87036) 
జాతకర్మాణి సర్వాణి వ్రతోపనయనాని చ।
గోదానాని వివాహాశ్చ తథా యజ్ఞసమృద్ధయః॥ 13-144-25 (87037) 
సత్రాణి దానాని తథా సంయోగా విత్తసంచయాః।
అన్నతః సంప్రవర్తంతే యథా త్వం వేత్థ భార్గవ॥ 13-144-26 (87038) 
రమణీయాని యావంతి యావదారంభికాణి చ।
సర్వమన్నాత్ప్రభవతి విదితం కీర్తయామి తే॥ 13-144-27 (87039) 
సర్వం హి వేత్థ విప్ర త్వం యదేతత్కీర్తితం మయా।
ప్రసాదయే త్వాం విప్రర్షే కిం తే సూర్యో నిపాత్యతే॥ ॥ 13-144-28 (87040) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుశ్చత్వారింశదధికశతతమోఽధ్యాయః॥ 144 ॥

Mahabharata - Anushaasana Parva - Chapter Footnotes

7-144-2 పుణ్యకేషు స్త్రీణాం వ్రతోత్సవేషు॥ 7-144-4 జ్యేష్ఠామూలే దక్షిణావర్తే భ్రమంమణే భచక్రే జ్యేష్ఠానాం సమసూత్రే పతితం రోహిణీనక్షత్రం తదేవ జ్యేష్ఠానాం మూలం। యథాశ్రుతార్థగ్రహణం తు న। జ్యేష్ఠామూలస్థేర్కే హేమంతే శిరఃపాదదాహస్యానవసరాత్। లోకే యేన చైవ ప్రకీర్తితదితి ధ.పాఠః॥ 7-144-10 ద్విజో విద్ధ్వతిట. ధ.పాఠః॥ 7-144-28 కిం తే సూర్యం నిపాత్య వై ఇతి ఝ.పాఠః॥





అనుశాసనపర్వ - అధ్యాయ 145

॥ శ్రీః ॥

13.145. అధ్యాయః 145 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

జమదగ్నినా సౌరాతపతాపనివారణోపాయకల్పనం చోదితేన సూర్యేణ తస్మై ఛత్రోపానత్ప్రదానం॥ 1 ॥ ఏవం భీష్మేణ యుధిష్ఠిరంప్రతి తత్ప్రవృత్తికథనపూర్వకం తద్వానప్రశంసనం॥ 2 ॥

Mahabharata - Anushaasana Parva - Chapter Text

<a id="anuzAsana-13-145-1x"
name="anuzAsana-13-145-1x">యుధిష్ఠిర ఉవాచ।

ఏవం ప్రయాచతి తదా భాస్కరే మునిసత్తమః।
జమదగ్నిర్మహాతేజాః కిం కార్యం ప్రత్యపద్యత॥ 13-145-1 (87041) 
భీష్మ ఉవాచ। 13-145-2x (7298) 
స తథా యాచమానస్య మునిరగ్నిసమప్రభః।
జమదగ్నిః శమం నైవ జగామ కురునందన॥ 13-145-2 (87042) 
తతః సూర్యో మధురయా వాచా తమిదమబ్రవీత్।
కృతాంజలిర్విప్రరూపీ ప్రణంయైనం విశాంపతే॥ 13-145-3 (87043) 
చలం నిమిత్తం విప్రర్షే సదా సూర్యస్య గచ్ఛతః।
కతం చలం భేత్స్యసి త్వం సదా యాంతం దివాకరం॥ 13-145-4 (87044) 
జమదగ్నిరువాచ। 13-145-5x (7299) 
స్థిరం చాపి చలం చాపి జానే త్వాం జ్ఞానచక్షుషా।
అవస్యం వినయాధానం కార్యమద్య మయా తవ॥ 13-145-5 (87045) 
మధ్యాహ్నే వై నిమేషార్ధం తిష్టసి త్వం దివాకర।
తత్ర భేత్స్యామి సూర్య త్వాం న మేఽత్రాస్తి విచారణా॥ 13-145-6 (87046) 
సూర్య ఉవాచ। 13-145-7x (7300) 
అసంశయం మాం విప్రర్షే భేత్స్యసే ధన్వినాంవర।
అపకారిణం మాం విద్ది భగవఞ్శరణాగతం॥ 13-145-7 (87047) 
భీష్మ ఉవాచ। 13-145-8x (7301) 
తతః ప్రహస్య భగవాంజమదగ్నిరువాచ తం।
న భీః సూర్య త్వయా కార్యా ప్రణిపాతగతో హ్యసి॥ 13-145-8 (87048) 
బ్రాహ్మణేష్వార్జవం యచ్చ స్థైర్యం చ ధరణీతలే।
సౌంయతాం చైవ సోమస్య గాంభీర్యం వరుణస్య చ॥ 13-145-9 (87049) 
దీప్తిమగ్నేః ప్రభాం మేరోః ప్రతాపం ధనదస్య చ।
ఏతాన్యతిక్రమేద్యో వై స హన్యాచ్ఛరణాగతం॥ 13-145-10 (87050) 
భవేత్స గురుతల్పీ చ బ్రహ్మిహా చ స వై భవేత్।
సురాపానం స కుర్యాచ్చ యో హన్యాచ్ఛరణాగతం॥ 13-145-11 (87051) 
ఏతస్య త్వపనీతస్య సమాధిం తాత చింతయ।
యథా సుఖగమః పంథా భవేత్త్వద్రశ్మితాపితః॥ 13-145-12 (87052) 
భీష్మ ఉవాచ। 13-145-13x (7302) 
ఏతావదుక్త్వా స తదా తూష్ణీమాసీద్భృగూత్తమః।
అథ సూర్యోఽదదత్తస్మై ఛత్రోపానహమాశు వై॥ 13-145-13 (87053) 
సూర్య ఉవాచ। 13-145-14x (7303) 
మహర్షే శిరసస్త్రాణాం ఛత్రం మద్రశ్మివారణం।
ప్రతిగృహ్ణీష్వ పద్భ్యాం చ త్రాణార్థం చర్మపాదుకే।  13-145-14 (87054) 
అద్యప్రభృతి చైవేహ లోకే సంప్రచరిష్యతి।
పుణ్యకేషు చ సర్వేషు పరమక్షయ్యమేవ చ॥ 13-145-15 (87055) 
భీష్మ ఉవాచ। 13-145-16x (7304) 
ఉపానహౌ చ చ్ఛత్రం చ సూర్యేణైతత్ప్రవర్తితం।
పుణ్యమేతదభిఖ్యాతం త్రిషు లోకేషు భారత॥ 13-145-16 (87056) 
తస్మాత్ప్రయచ్ఛ విప్రేషు ఛత్రోపానహముత్తమం।
ధర్మస్తే సుమహాన్భావీ న మేఽత్రాస్తి విచారణా॥ 13-145-17 (87057) 
ఛత్రం హి భరతశ్రేష్ఠః యః ప్రదద్యాద్ద్విజాతయే।
శుభ్రం శతశలాకం వై స ప్రేత్య సుఖమేధతే॥ 13-145-18 (87058) 
స శక్రలోకే వసతి పూజ్యమానో ద్విజాతిభిః।
అప్సరోభిశ్చ సతతం దేవైశ్చ భరతర్షభ॥ 13-145-19 (87059) 
ఉపానహౌ చ యో దద్యాచ్ఛ్లక్ష్ణౌ స్నేహసమన్వితౌ।
స్నాతకాయ మహాబాహో సంశితాయ ద్విజాతయే॥ 13-145-20 (87060) 
సోపి లోకానవాప్నోతి దేవతైరభిపూజితాన్।
గోలోకే స ముదా యుక్తో వసతి ప్రేత్య భారత॥ 13-145-21 (87061) 
ఏతత్తే భరతశ్రేష్ఠ మయా కార్త్స్న్యేన కీర్తితం।
ఛత్రోపానహదానస్య ఫలం భరతసత్తమ॥ ॥ 13-145-22 (87062) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచచత్వారింశదధికశతతమోఽధ్యాయః॥ 145 ॥

Mahabharata - Anushaasana Parva - Chapter Footnotes

7-145-4 నిమిత్తం లక్ష్యం॥ 7-145-9 బ్రాహ్మణేష్వపి యజ్ఝానమితి ట.ధ.పాఠః॥ 7-145-12 అపనీతస్యాపనయస్య సంతాపనరూపస్య సమాధిం సమాధానం॥





అనుశాసనపర్వ - అధ్యాయ 146

॥ శ్రీః ॥

13.146. అధ్యాయః 146 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శూద్రధర్మాణాం మృత్తికాశౌచాదీనాం చ నిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-146-1x"
name="anuzAsana-13-146-1x">*యుధిష్ఠిర ఉవాచ।

శూద్రాణామిహ శుశ్రూషా నిత్యమేవానువర్ణితా।
కైః కారణైః కతివిధా శుశ్రూషా సముదాహృతా॥ 13-146-1 (87063) 
కే చ శుశ్రూషయా లోకా విహితా భరతర్షభ।
శుద్రాణాం భరతశ్రేష్ఠ బ్రూహి మే ధర్మలక్షణం॥ 13-146-2 (87064) 
భీష్మ ఉవాచ। 13-146-3x (7305) 
అత్రాప్యుదాహరంతీమమితిహాసం పురాతనం।
శూద్రాణామనుకంపార్థం యదుక్తం బ్రహ్మవాదినా॥ 13-146-3 (87065) 
వృద్ధః పరాశరః ప్రాహ ధర్మం శుభ్రమనామయం।
అనుగ్రహార్థం వర్ణానాం శౌచాచారసమన్వితం॥ 13-146-4 (87066) 
ధర్మోపదేశమకిలం యథావదనుపూర్వశః।
శిష్యానధ్యాపయామాస శాస్త్రమర్థవదర్థవిత్॥ 13-146-5 (87067) 
క్షాంతేంద్రియేణ మానేన శుచినాఽచాపలేన వై।
అదుర్బలేన ధీరేణ శాంతేనోత్తరవాదినా॥ 13-146-6 (87068) 
అలుబ్ధేనానృశంసేన ఋజునా బ్రహ్మవాదినా।
చారిత్రతత్పరేణైవ సర్వభూతహితాత్మనా॥ 13-146-7 (87069) 
అరయః షడ్విజేతవ్యా నిత్యం స్వం దేహమాశ్రితాః।
కామక్రోధౌ చ లోభశ్చ మానమోహౌ మదస్తథా॥ 13-146-8 (87070) 
విధినా ధృతిమాస్థాయ శుశ్రూషురనహంకృతః।
వర్ణత్రయస్యానుమతో యథాశక్తి యథాబలం॥ 13-146-9 (87071) 
కర్మణా మనసా వాచా చక్షుషా చ చతుర్విధం।
ఆస్థాయ నియమం ధీమాఞ్శాంతో దాంతో జితేంద్రియః॥ 13-146-10 (87072) 
రక్షోయక్షజనద్వేషీ శేషాన్నకృతభోజనః।
వర్ణత్రయాన్మధు యథా భ్రమరో ధర్మమాచరేత్॥ 13-146-11 (87073) 
యది శూద్రస్తపః కుర్యాద్వేదదృష్టేన కర్మణా॥
ఇహ చాస్య పరిక్లేశః ప్రేత్య చాస్యాసుభాగతిః॥ 13-146-12 (87074) 
అధర్ంయమయశస్యం చ తపః శూద్రే ప్రతిష్ఠితం।
అమార్గేణ తపస్తప్త్వా ంలేచ్ఛేషు ఫలమశ్నుతే॥ 13-146-13 (87075) 
అన్యథా వర్తమానో హి న శూద్రో ధర్మమర్హతి।
అమార్గేణి ప్రయాతానాం ప్రత్యక్షాదుపలభ్యతే। 
చాతుర్వర్ణ్యవ్యపేతానాం జాతిమూర్తిపరిగ్రహః॥  13-146-14 (87076) 
తథా తే హి శకాశ్చీనాః కాంభోజాః పారదాస్తథా।
శబరాః పప్లవాశ్చైవ తుషారయవనాస్తథా॥ 13-146-15 (87077) 
దార్వాశ్చ దరదాశ్చైవ ఉజ్జిహానాస్తథేతరాః।
వేణాశ్చ కంకణాశ్చైవ సింహలా మద్రకాస్తథా॥ 13-146-16 (87078) 
కిష్కింధకాః పులిందాశ్చ కహ్వాశ్చాంధ్రాః సనీరగాః।
గంధికా ద్రమిడాశ్చైవ బర్బరాశ్చూచుకాస్తథా॥ 13-146-17 (87079) 
కిరాతాః పార్వతేయాశ్చ కోలాశ్చోలాః సకాషకాః।
ఆరూకాశ్చైవ దోహాశ్చ యాశ్చాన్యాంలేచ్ఛజాతయః॥ 13-146-18 (87080) 
వికృతా వికృతాచారా దృశ్యంతే క్రూరబుద్ధయః।
అమార్గేణాశ్రితా ధర్మం తతో జాత్యంతరం గతాః॥ 13-146-19 (87081) 
అమార్గోపార్జితస్యైతత్తపసో విదితం ఫలం।
న నశ్యతి కృతం కర్మ శుభం వా యది వాఽశుభం॥ 13-146-20 (87082) 
అత్రాప్యేతే వసు ప్రాప్య వికర్మ తపసార్జితం।
పాషండానర్చయిష్యంతి ధర్మకామా వృథా శ్రమాః॥ 13-146-21 (87083) 
ఏవం చతుర్ణాం వర్ణానామాశ్రమాణాం చ పార్థివ।
విపరీతం వర్తమానా ంలేచ్ఛా జాయంత్యబుద్ధయః॥ 13-146-22 (87084) 
అధ్యాయధనినో విప్రాః క్షత్రియాణాం బలం ధనం।
వణిక్కృషిశ్చ వైశ్యానాం శూద్రాణాం పరిచారికా॥ 13-146-23 (87085) 
వ్యుచ్ఛేదాత్తస్య ధర్మస్య నిరయాయోపపద్యతే।
తతో ంలేచ్ఛా భవంత్యేతే నిర్ఘృణా ధర్మవర్జితాః। 
పునశ్చ నిరయం తేషాం తిర్యగ్యోనిశ్చ శాశ్వతీ॥  13-146-24 (87086) 
యే తు సత్యథమాస్థాయ వర్ణాశ్రమకృతం పురా।
సర్వాన్విమార్గానుత్సృజ్య స్వధర్మవిధిమాశ్రితాః॥ 13-146-25 (87087) 
సర్వభూతదయావంతో దైవతద్విజపూజకాః।
శాస్త్రదృష్టేన విధినా శ్రద్ధయా జితమన్యవః॥ 13-146-26 (87088) 
తేషాం విధిం ప్రవక్ష్యామి యథావదనుపూర్వశః।
ఉపాదానవిధఇం కృత్స్నం శుశ్రూషాధిగమం తథా॥ 13-146-27 (87089) 
శిష్టోపనయనం చైవ మంత్రాణి వివిధాని చ।
తథా శిష్యపరీక్షాం చ శాస్త్రప్రామాణ్యదర్శనాత్॥ 13-146-28 (87090) 
ప్రవక్ష్యామి యథాతత్వం యథావదనుపూర్వశః।
శౌచకృత్యస్య శౌచార్థాన్సర్వానేవ విశేషతః॥ 13-146-29 (87091) 
మహాశౌచప్రభృతయో దృష్టాస్తత్వార్థదర్శిభిః।
తత్రాపి శూద్రో భిక్షూణామిదం శేష చ కల్పయేత్॥ 13-146-30 (87092) 
భిక్షుభిః సుకృతప్రజ్ఞైః కేవలం దర్మమాశ్రితైః।
సంయద్గర్శనసంపన్నైర్గతాధ్వని హితార్థిభిః। 
అవకాశమిమం మేధ్యం నిర్మితం తామవీరుధం॥  13-146-31 (87093) 
నిర్జనం సంవృతం బుద్ధ్వా నియతాత్మా జితేంద్రియః।
సజలం భాజనం స్థాప్య మృత్తికాం చ పరీక్షితాం॥ 13-146-32 (87094) 
పరీక్ష్య భూమిం మూత్రార్థీ తత ఆసీత వాగ్యతః।
ఉదఙ్ముఖో దివా కుర్యాద్రాత్రౌ చేద్దక్షిణాముఖః॥ 13-146-33 (87095) 
అంతర్హితాయాం భూమౌ తు అంతర్హితశిరాస్తథా।
అసమాప్తే తథా శౌచే న వాచం కించిదీరయేత్॥ 13-146-34 (87096) 
కృతకృత్యస్తథాఽఽచంయ గచ్ఛన్నోదీరయేద్వచః।
శౌచార్థముపవిష్టస్తు మృద్గాజనపురస్కృతః॥ 13-146-35 (87097) 
స్థాప్యం కమండలుం గృహ్యి పార్శ్వోరుభ్యామథాంతరే।
శౌచం కుర్యాచ్ఛనైర్వీరో బుద్ధిపూర్వమసంకరం॥ 13-146-36 (87098) 
పాణినా శుద్ధముదకం సంగృహ్య విధిపూర్వకం।
విప్రుషశ్చ యతా న స్యుర్యథా చోరూ న సంస్పృశేత్॥ 13-146-37 (87099) 
అపానే మృత్తికాస్తిస్రః ప్రదేయాస్త్వనుపూర్వశః।
హస్తాభ్యాం చ తథా విప్రో హస్తం హస్తేన సంస్పృశేత్  13-146-38 (87100) 
అపానే నవ దేయాః స్యురితి వృద్ధానుశాసనం।
మృత్తికా దీయమానా హి శోధయేద్దేశమంజసా॥ 13-146-39 (87101) 
తస్మాత్పాణితలే దేయా మృత్తికాస్తు పునః పునః।
బృద్ధిపూర్వం ప్రయత్నేన యథా నైవ స్పృశేత్స్ఫిజౌ॥ 13-146-40 (87102) 
యథా ఘాతో హి న భవేత్క్లేదజః పరిధానకే।
తథా గుదం ప్రమార్జేత శౌచార్థం తు పునఃపునః॥ 13-146-41 (87103) 
ప్రతిపాదం తతస్త్యక్త్వా శౌచముత్థాయ కారయేత్।
సవ్యే ద్వాదశ దేయాః స్యుస్తిస్రస్తిస్రః పునః పునః। 
దేయా కూర్పరకే హస్తే పృష్ఠే బంధే పునః పనః।  13-146-42 (87104) 
తథైవాదర్శకే దద్యాచ్చతస్రస్తూభయోరపి।
ఉభయోర్హస్తయోరేవం సప్తసప్త ప్రదాపయేత్॥ 13-146-43 (87105) 
తతోఽన్యాం మృత్తికాం గృహ్య కార్యం శౌచం పునస్తయోః।
హస్తయోరేవమేతద్ధి మహాశౌచ విధీయతే। 
తతోఽన్యథా న కుర్వీత విధిరేష సనాతనః॥  13-146-44 (87106) 
ఉపస్థే మూత్రశౌచం స్యాదత ఊర్ధ్వం విధీయతే।
అతోఽన్యథా తు యః సుర్యాత్ప్రాయశ్చిత్తీయతే తు సః॥ 13-146-45 (87107) 
మలోపహతచేలస్య ద్విగుణం తు విధీయతే।
సహపాదమథోరుభ్యాం హస్తశౌచమసంశయం॥ 13-146-46 (87108) 
అవధీరయమాణస్య సందేహ ఉపజాయతే।
యథాయథా విశుద్ధ్యేత తత్తథా తదుపక్రమే॥ 13-146-47 (87109) 
సకర్దమం తు వర్షాసు గృహమావిశ్య సంకటం।
హస్తయోర్మృత్తికాస్తిస్రః పాదయోః షట్ ప్రదాపయేత్॥ 13-146-48 (87110) 
కామం దత్త్వా గుదే దద్యాత్తిస్రః పద్భ్యాం తథైవ చ।
హస్తశౌచం ప్రకర్తవ్యం మూత్రశౌచవిధేస్తథా॥ 13-146-49 (87111) 
మూత్రశౌచే తథా హస్తౌ పాదాభ్యాం చానుపూర్వశః।
నైష్ఠికే స్థానశౌచే తు మహాశౌచం విధీయతే॥ 13-146-50 (87112) 
క్షారౌషరాభ్యాం వస్త్రస్య కుర్యాచ్ఛౌచం మృదా సహ।
లేపగంధాపనయనమమేధ్యస్య విధీయతే॥ 13-146-51 (87113) 
స్నానశాట్యాం మృదస్తిస్రో హస్తాభ్యాం చానుపూర్వశః।
శౌచం ప్రయత్నతః కృత్వా కంపమానః సముద్ధరేత్॥ 13-146-52 (87114) 
దేయాశ్చతస్రస్తిస్రో వా ద్వే వాఽప్యేకాం తథాఽఽపది।
కాలమాసాద్య దేశం చ శౌచస్య గురులాఘవం॥ 13-146-53 (87115) 
విధినాఽనేన శౌచం తు నిత్యం కుర్యాదతంద్రితః।
అవిప్రేక్షన్నసంభ్రాంతః పాదౌ ప్రక్షాల్య తత్పరః॥ 13-146-54 (87116) 
అప్రక్షాలితపాదస్తు పాణిమామణిబంధనాత్।
అధస్తాదుపరిష్టాచ్చ తతః పాణిముపస్పృశేత్॥ 13-146-55 (87117) 
మనోగతాస్తు నిశ్శబ్దా నిశ్శబ్దం త్రిరపః పిబేత్।
ద్విర్ముఖం పరిమృజ్యాచ్చ ఖాని చోపస్పృశేద్బుధః॥ 13-146-56 (87118) 
ఋగ్వేదం తేన ప్రీణాతి ప్రథమం యః పిబేదపః।
ద్వితీయం తు యజుర్వేదం తృతీయం సామ ఏవ చ॥ 13-146-57 (87119) 
మృజ్యతే ప్రథమం తేన అథర్వా ప్రీతిమాప్నుయాత్।
ద్వితీయేనేతిహాసం చ పురాణస్మృతిదేవతాః॥ 13-146-58 (87120) 
యచ్చక్షుషి సమాధత్తే తేనాదిత్యం తు ప్రీణయేత్।
ప్రీణాతి వాయుం ఘ్రాణం చ దిశశ్చాప్యథ శ్రోత్రయోః॥ 13-146-59 (87121) 
బ్రహ్మాణం తేన ప్రీణాతి యన్మూర్ధని సమాపయేత్।
సముత్క్షిపతి చాపోర్ధ్వమాకాశం తేన ప్రీణయేత్॥ 13-146-60 (87122) 
ప్రీణాతి విష్ణుః పద్భ్యాం తు సలిలం వై సమాదధత్॥
ప్రాఙ్ముఖోదఙ్ముఖో వాఽపి అంతర్జానురుపస్పృశేత్।  13-146-61 (87123) 
సర్వత్ర విధిరిత్యేష భోజనాదిషు నిత్యశః॥
అన్నేషు దంతలగ్నేషు ఉచ్ఛిష్టః పునరాచమేత్।  13-146-62 (87124) 
విధిరేష సముద్దిష్టః శౌచే చాభ్యుక్షణం స్మృతం॥
శూద్రస్యైవ విధిర్దృష్టో గృహాన్నిష్క్రమతస్తతః।  13-146-63 (87125) 
నిత్యం త్వలుప్తశౌచేన వర్తితవ్యం కృతాత్మనా।
యశస్కామేన భిక్షుభ్యః శుద్రేణాత్మహితార్థినా'॥ ॥ 13-146-64 (87126) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్చత్వారింశదధికశతతమోఽధ్యాయః॥

Mahabharata - Anushaasana Parva - Chapter Footnotes

* ఏతదాద్యష్టాధ్యాయా దాక్షిణ్యత్యకోశేష్వేన దృశ్యంతే। 7-146-2 శుశ్రూషాం భరతశ్రేష్ఠతి ట.పాఠః॥ 7-146-11 నిత్యం రక్ష జనాద్వేషీతి క. పాఠః॥ 7-146-12 వికృతాకారా ఇతి థ.పాఠః॥ 7-146-25 స్వధర్మపథమాశ్రితాః ఇతి క.ట.థ. పాఠః॥ 7-146-48 పదమావిశ్య సంకటం ఇతి థ.పాఠః॥





అనుశాసనపర్వ - అధ్యాయ 147

॥ శ్రీః ॥

13.147. అధ్యాయః 147 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణాదిధర్మనిరూపణపూర్వకం శూద్రస్య యతిశుశ్రూషాప్రకారనిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-147-1x"
name="anuzAsana-13-147-1x">`పురాశర ఉవాచ।

క్షత్రా ఆరంభయజ్ఞాస్తు వీర్యయజ్ఞా విశః స్మృతాః।
శూద్రా పరిచరాయజ్ఞా జపయజ్ఞాస్తు బ్రాహ్మణాః॥ 13-147-1 (87127) 
శుశ్రూషాజీవినః శూద్రా వైశ్యా విపణిజీవినః।
అనిష్టనిగ్రహః క్షత్రా విప్రాః స్వాధ్యాయజీవినః॥ 13-147-2 (87128) 
తపసా శోభతే విప్రో రాజన్యః పాలనాదిభిః।
ఆతిథ్యేన తథా వైశ్యః శూద్రో దాస్యేన శోభతే॥ 13-147-3 (87129) 
యతాత్మనా తు శూద్రేణ శుశ్రూషా నిత్యమేవ చ।
కర్తవ్యా త్రిషు వర్ణేషు ప్రాయేణాశ్రమవాసిషు॥ 13-147-4 (87130) 
అశక్తేన త్రివర్గస్య సేవ్యా హ్యాశ్రమవాసినః।
యథాశక్యం యథాప్రజ్ఞం యథాధర్మం యథాశ్రుతం॥ 13-147-5 (87131) 
విశేషేణైవ కర్తవ్యా శుశ్రూషా భిక్షుకాశ్రమే॥  13-147-6 (87132) 
ఆశ్రమాణాం తు సర్వేషాం చతుర్ణాం భిక్షుకాశ్రమం।
ప్రధానమితి వర్ణ్యంతే శిష్టాః శాస్త్రవినిశ్చయే॥ 13-147-7 (87133) 
యచ్చోపదిశ్యతే శిష్టైః శ్రుతిస్మృతివిధానతః।
తథాఽఽస్థేయమశక్తేన స ధర్మ ఇతి నిశ్చితః॥ 13-147-8 (87134) 
అతోఽన్యథా తు కుర్వాణః శ్రేయో నాప్నోతి మానవః।
తస్మాద్భిక్షుషు శూద్రేణ కార్యమాత్మహితం సదా॥ 13-147-9 (87135) 
ఇహ యత్కురుతే శ్రేయస్తత్ప్రేత్య సముపాశ్నుతే।
తచ్చానసూయతా కార్యం కర్తవ్యం యద్ధి మన్యతే॥ 13-147-10 (87136) 
అసూయతా తు తస్యేహ ఫలం దుఃఖాదవాప్యతే।
ప్రియవాదీ జితక్రోధో వీతతంద్రీరమత్సరః॥ 13-147-11 (87137) 
క్షమావాఞ్శీలసంపన్నః సత్యధర్మపరాయణః।
ఆపద్భావేన కుర్యాద్ధి శుశ్రూషాం భిక్షుకాశ్రమే॥ 13-147-12 (87138) 
అయం మే పరమో ధర్మస్త్వనేనేదం సుదుష్కరం।
సంసారసాగరం ఘోరం తరిష్యామి న సంశయః॥ 13-147-13 (87139) 
విభయో దేహముత్సృజ్య యాస్యామి పరమాం గతిం।
నాతః పరం మమాప్యన్య ఏష ధర్మః సనాతనః॥ 13-147-14 (87140) 
ఏవం సంచింత్య మనసా శూద్రో బుద్ధిసమాధినా।
కుర్యాదవిమనా నిత్యం శుశ్రూషాధర్మముత్తమం॥ 13-147-15 (87141) 
శుశ్రూషానియమేనేహ భావ్యం శిష్టాశినా సదా।
శమాన్వితేన దాంతేన కార్యాకార్యవిదా సదా॥ 13-147-16 (87142) 
సర్వకార్యేషు కృత్యాని కృతాన్యేవ తు దుర్శయేత్।
యథా ప్రియో భవేద్భిక్షుస్తథా కార్యం ప్రసాధయేత్॥ 13-147-17 (87143) 
యదకల్ప్యం భవేద్భిక్షోర్న తత్కార్యం సమాచరేత్।
యథాఽఽశ్రమస్యావిరుద్ధం ధర్మమాత్రాభిసంహితం॥ 13-147-18 (87144) 
తత్కార్యమవిచారేణ నిత్యమేవ శుభార్థినా।
మనసా కర్మమా వాచా నిత్యమేవ ప్రసాదయేత్॥ 13-147-19 (87145) 
స్థాతవ్యం తిష్ఠమానేషు గచ్ఛమానాననువ్రజేత్।
ఆసీనేష్వాసితవ్యం చ నిత్యమేవానువర్తతా॥ 13-147-20 (87146) 
ధర్మలబ్ధేన స్నేహేన పాదౌ సంపీడయేత్సదా।
ఉద్వర్తనాదీంశ్చ తథా కుర్యాదప్రతిచోదితః॥ 13-147-21 (87147) 
నైజకార్యాణి కృత్వా తు నిత్యం చైవానుచోదితః।
యథావిధిరుపస్పృశ్య సంన్యస్య జలభాజనం॥ 13-147-22 (87148) 
భిక్షూణాం నిలయం గత్వా ప్రణంయ విధిపూర్వకం।
బ్రహ్మపూర్వాన్గురూంస్తత్ర ప్రణంయి నియతేంద్రియః॥ 13-147-23 (87149) 
తథాఽఽచార్యపురోగాణామనుకుర్యాన్నమస్క్రియాం।
స్వధర్మచారిణాం చాపి సుఖం పృష్ట్వాఽభివాద్య చ॥ 13-147-24 (87150) 
యో భవేత్పూర్వసంసిద్ధస్తుల్యకర్మా భవేత్సదా।
తస్మై ప్రణామః కర్తవ్యో నేతరేషు కదాచన॥ 13-147-25 (87151) 
అనుక్త్వా తేషు చోత్థాయ నిత్యమేవ యతవ్రతః।
సంమార్జనమథో గత్వా కృత్వా చాప్యుపలేపనం॥ 13-147-26 (87152) 
తతః పుష్పబలిం దద్యాపుష్పాణ్యాదాయ ధర్మతః।
నిష్క్రంయావసథాత్తూర్ణమన్యత్కర్మ సమాచరేత్॥ 13-147-27 (87153) 
యథోపఘాతో న భవేత్స్వాధ్యాయేఽఽశ్రమిణాం తథా।
ఉపఘాతం తు కుర్వాణ ఏనసా సంప్రయుజ్యతే। 
తథాఽఽత్మా ప్రణిధాతవ్యో యథా తే ప్రీతిమాప్నుయుః॥  13-147-28 (87154) 
పరిచారకోఽహం వర్ణానాం త్రయాణాం ధర్మతః స్మృతః।
కిముతాశ్రమవృద్ధానాం యథాలబ్ధోపజీవినాం॥ 13-147-29 (87155) 
భిక్షూణాం గతరాగాణాం కేవలం జ్ఞానదర్శినం।
విశేషేణ మయా కార్యా శుశ్రూషా నియతాత్మనా॥ 13-147-30 (87156) 
తేషాం ప్రసాదాత్తపసా ప్రాప్స్యామీష్టాం శుభాం గతిం।
ఏవమేతద్వినిశ్చిత్య యది సేవేత భిక్షుకాన్। 
విధినా స్వోపదిష్టేన ప్రాప్నోతి పరమాం గతిం॥' ॥  13-147-31 (87157) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తచత్వారింశదధికశతతమోఽధ్యాయః॥ 147 ॥

Mahabharata - Anushaasana Parva - Chapter Footnotes

7-147-1 హవిర్యజ్ఞా విశః స్మృతా ఇతి ఙ.థ.పాఠః॥





అనుశాసనపర్వ - అధ్యాయ 148

॥ శ్రీః ॥

13.148. అధ్యాయః 148 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి యతిశుశ్రూషాప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-148-1x"
name="anuzAsana-13-148-1x">`పరాశర ఉవాచ।

న తథా సంప్రదానేన నోపవాసాదిభిస్తథా।
ఇష్టాం గతిమవాప్నోతి యథా శుశ్రూషకర్మణా॥ 13-148-1 (87158) 
యాదృశేన తు తోయేన శుద్ధిం ప్రకురుతే నరః।
తాదృగ్భవతి తద్ధౌతముదకస్య ప్రభావతః॥ 13-148-2 (87159) 
శూద్రోప్యేతేన మార్గేణ యాదృశం సేవతే జనం।
తాదృగ్భవతి సంసర్గాదచిరేణ న సంశయః॥ 13-148-3 (87160) 
తస్మాత్ప్రయత్నతః సేవ్యా భిక్షవో నియతాత్మనా।
ఉదకగ్రాహణాద్యేన స్నపనోద్వర్తనైస్తథా॥ 13-148-4 (87161) 
అధ్వనా కర్శితానాం చ వ్యాధితానాం తథైవ చ।
శుశ్రూషాం నియతం కుర్యాత్తేషామాపది యత్నతః॥ 13-148-5 (87162) 
దర్భాజినాన్యవేక్షేత భైక్షభాజనమేవ చ।
యథాకామం చ కార్యాణి సర్వాణ్యేవోపసాధయేత్। 
ప్రాయశ్చిత్తం యతా న స్యాత్తథా సర్వం సమాచరేత్॥  13-148-6 (87163) 
వ్యాధితానాం తు భిక్షూణాం చేలప్రక్షాలనాదిభిః।
ప్రతికర్మక్రియా కార్యా భేషజానయనైస్తథా॥ 13-148-7 (87164) 
పింషణాలేపనం చూర్ణం కషాయమథ సాధనం।
నాన్యస్య ప్రతిచారేషు సుఖార్థముపపాదయేత్॥ 13-148-8 (87165) 
భిక్షాటనోఽభిగచ్ఛేత భిషజశ్చ విపశ్చితః।
తతో వినిష్క్రియార్థాని ద్రవ్యాణి సముపార్జయేత్॥ 13-148-9 (87166) 
యశ్చ ప్రీతమనా దద్యాదాదద్యాద్భేషజం నరః।
అశ్రద్ధయా హి దత్తాని తాన్యభోక్ష్యాణి భిక్షుభిః॥ 13-148-10 (87167) 
శ్రద్ధయా యదుపాదత్తం శ్రద్ధయా చోపపాదితం।
తస్యోపభోగాద్ధర్మః స్యాద్వ్యాధిభిశ్చ నివర్త్యతే॥ 13-148-11 (87168) 
ఆదేహపతనాదేవం శుశ్రూషేద్విధిపూర్వకం।
న త్వేవం ధర్మముత్సృజ్య కుర్యాత్తేషాం ప్రతిక్రియాం॥ 13-148-12 (87169) 
స్వభావతో హి ద్వంద్వాని విప్రయాంత్యుపయాంతి చ।
స్వభావతః సర్వభావా భవంతి నభవంతి చ। 
సాగరస్యోర్మిసదృశా విజ్ఞాతవ్యా గుణాత్మకాః॥  13-148-13 (87170) 
విద్యాదేవం హి యో ధీమాంస్తత్వవిత్తత్వదర్శనః।
న స లిప్యేత పాపేన పద్మపత్రమివాంభసా॥' ॥  13-148-14 (87171) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టచత్వారింశదధికశతతమోఽధ్యాయః॥ 148 ॥





అనుశాసనపర్వ - అధ్యాయ 149

॥ శ్రీః ॥

13.149. అధ్యాయః 149 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి యతిశుశ్రూషాదినానాధర్మకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-149-1x"
name="anuzAsana-13-149-1x">`పరాశర ఉవాచ।

ఏవం ప్రయతితవ్యం హి శుశ్రూషార్థమతంద్రితైః।
సర్వాభిరూపసేవాభిస్తుష్యంతి యతయో యథా॥ 13-149-1 (87172) 
నాపరాధ్యేత భిక్షోస్తు న చైనమవధీరయేత్।
ఉత్తరం చ న సందద్యాత్క్రుద్ధం చైవ ప్రసాదయేత్॥ 13-149-2 (87173) 
శ్రేయ ఏవాభిధాతవ్యం కర్తవ్యం చ ప్రహృష్టవత్।
తూష్ణీంభావేన వై తత్ర న క్రుద్ధమభిసంవదేత్॥ 13-149-3 (87174) 
నాదదీత పరస్వాని న గృహ్ణీయాదయాచితం।
లబ్ధాలబ్ధేన జీవేత తథైవ పరితోషయేత్॥ 13-149-4 (87175) 
కోపినం తు న యాచేత జ్ఞానవిద్వేషకారితః।
స్థావరేషు దయాం కుర్యాజ్జంగమేషు చు ప్రాణిషు॥ 13-149-5 (87176) 
యథాఽఽత్మని తథాఽన్యేషు సమాం దృష్టిం నిపాతయేత్।
సర్వభూతేషు చాత్మానం సర్వభూతాని చాత్మని। 
సంపశ్యమానో విచరన్బ్రహ్మభూయాయ కల్పతే॥  13-149-6 (87177) 
హింసా వా యది వాఽహింసాం న కుర్యాదాత్మకారణాత్।
యత్రేతరో భవేన్నిత్యం దోషం తత్ర న కారయేత్॥ 13-149-7 (87178) 
ఏవం స ముచ్యతే దోషాత్పరానాశ్రిత్య వర్తయన్।
ఆత్మాశ్రయేణ దోషేణ లిప్యతే హ్యల్పబుద్ధిమాన్॥ 13-149-8 (87179) 
జరాయుజాండజాశ్చైవ ఉద్భిజ్జాః స్వేదజాశ్వ యే।
అవధ్యాః సర్వ ఏతైతే బుధైః సమనువర్ణితాః॥ 13-149-9 (87180) 
నిశ్చయార్థం విబుద్ధానాం ప్రాయశ్చిత్తం విధీయతే।
హింసా యథాఽన్యా విహితా తథా దోష ప్రయోజయేత్। 
తథోపదిష్టం గురుణా శిష్యస్య చరతో విధిం॥  13-149-10 (87181) 
న హి లోభః ప్రభవతి హింసా వాఽపి తదాత్మికా।
శాస్త్రదర్శనమేతద్ధి విహితం విశ్వయోనినా॥ 13-149-11 (87182) 
యద్యేతదేవం మన్యేత శూద్రో హ్యపి చ బుద్ధిమాన్।
కృతం కృతవతాం గచ్ఛేత్కిం పునర్యో నిషేవతే॥ 13-149-12 (87183) 
న శూద్రః పతతే కశ్చిన్న చ సంస్కారమర్హతి।
నాస్యాధికారో ధర్మేఽస్తి న ధర్మాత్ప్రతిషేధనం॥ 13-149-13 (87184) 
అనుగ్రహార్తం మనునా సర్వవర్ణేషు వర్ణితం।  13-149-14 (87185) 
యదాపవాదస్తు భవేత్స్త్రీకృతః పరిచారకే।
అభ్రావకాశశయనం తస్య సంవత్సరం స్మృతం। 
తేన తస్య భవేచ్ఛాంతిస్తతో భూయోప్యుపావ్రజేత్॥  13-149-15 (87186) 
సవర్ణాయా భవేదేతద్ధీనాయాస్త్వర్ధమర్హతి।
వర్షత్రయం తు వైశ్యాయాః క్షత్రియాయాస్తు షట్ సమాః। 
బ్రాహ్మణ్యా తు సమేతస్య సమా ద్వాదశ కీర్తితాః।  13-149-16 (87187) 
కటాగ్నినా వా దగ్ధవ్యస్తస్మిన్నేవ క్షణే భవేత్।
శిశ్నావపాతనాద్వాఽపి విశుద్ధిం సమవాప్నుయాత్॥ 13-149-17 (87188) 
అనస్థిబంధమేకం తు యది ప్రాణైర్వియోజయేత్।
ఉపోష్యైకాహమాదద్యాత్ప్రాణాయామాంస్తు ద్వాదశ॥ 13-149-18 (87189) 
త్రిః స్నానముదకే కృత్వా తస్మాత్పాపాత్ప్రముచ్యతే।
అస్థిబంధేషు ద్విగుణం ప్రాయశ్చిత్తం విధీయతే॥ 13-149-19 (87190) 
అనేన విధినా వాఽపి స్థావరేషు న సంశయః।
కాయేన పద్భ్యాం హస్తాభ్యామపరాధాత్తు ముచ్యతే॥ 13-149-20 (87191) 
అదుష్టం క్షపయేద్యస్తు సర్వవర్ణేషు యశ్చరేత్।
తస్యాప్యష్టగుణం విద్యాత్ప్రాయశ్చిత్తం తదేవ తు॥ 13-149-21 (87192) 
చతుర్గుణం కర్మకృతే ద్విగుణం వాక్ప్రదూషితే।
కృత్వా తు మానసం పాపం తథైవైకగుణం స్మృతం॥ 13-149-22 (87193) 
తస్మాదేతాని సర్వాణి విదిత్వా న సమాచరేత్।
సర్వభూతహితార్థం హి కుశలాని సమాచరేత్॥ 13-149-23 (87194) 
ఏవం సమాహితమనాః సేవతే యది యత్తమాన్।
తద్గతిస్తత్సమాచారస్తన్మనాస్తత్పరాయణః॥ 13-149-24 (87195) 
నాభినందేత మరణం నాభినందేత జీవితం।
కాలమేవ ప్రతీక్షేత నిర్వేశం భృతకో యథా॥ 13-149-25 (87196) 
ఏవం ప్రవర్తమానస్తు వినీతః ప్రయతాత్మవాన్।
నిర్ణయం పుణ్యపాపాభ్యామచిరేణోపగచ్ఛతి'॥ ॥ 13-149-26 (87197) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనపంచాశదధికశతతమోఽధ్యాయః॥ 149 ॥





అనుశాసనపర్వ - అధ్యాయ 150

॥ శ్రీః ॥

13.150. అధ్యాయః 150 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి పురుషస్య మృతిసూచకలింగైః స్వమరణనిశ్చయేన భగవత్స్మరణాదిపూర్వకం దేహత్యాగే స్వర్గభోగప్రకారస్య సుకృతశేషేణ పునర్భూలోకే జననాదిప్రకారాదేశ్చ కథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-150-1x"
name="anuzAsana-13-150-1x">`పరాశర ఉవాచ।

శుశ్రూషానిరతో నిత్యమరిష్టాన్యుపలక్షయేత్।
త్రైవార్షికం ద్వివార్షికం వా వార్షికం వా సముత్థితం॥ 13-150-1 (87198) 
షాణ్మాసికం మాసికం వా సాప్తరాత్రికమేవ వా।
సర్వాంస్తదర్థాన్వా విద్యాత్తేషాం చిహ్నాని లభయేత్॥ 13-150-2 (87199) 
పురుషం హిరణ్మయం యస్తు తిష్ఠంతం దక్షిణాముఖం।
లక్షయేదుత్తరేణైవ మృత్యుస్త్రైవార్షికో భవేత్॥ 13-150-3 (87200) 
శుద్ధమండలమాదిత్యమరశ్మిం సంప్రపశ్యతః।
సంవత్సరద్వయేనైవ తస్య మత్యుం సమాదిశేత్॥ 13-150-4 (87201) 
జ్యోత్స్నాయామాత్మనశ్ఛాయాం సచ్ఛిద్రాం యః ప్రపశ్యతి।
మృత్యుం సంవత్సరేణైవ జానీయాత్సువిచక్షణః॥ 13-150-5 (87202) 
విశిరస్కాం యదా ఛాయాం పశ్యేత్పురుష ఆత్మనః।
జానీయాదాత్మనో మృత్యుం షాణ్మాసేనేహ బుద్ధిమాన్॥ 13-150-6 (87203) 
కర్ణౌ పిధాయ హస్తాభ్యాం శబ్దం న శృణుతే యది।
జానీయాదాత్మనో మృత్యుం మాసేనైవ విచక్షణః॥ 13-150-7 (87204) 
శవగంధముపాఘ్రాతి అన్యద్వా సురభిం నరః।
దేవతాయతనస్థో వై సప్తరాత్రేణ మృత్యుభాక్॥ 13-150-8 (87205) 
కర్ణనాసాపనయనం దన్యదృష్టివిరాగతా।
లుప్తసంజ్ఞం హి కరణం సద్యో మృత్యుం సమాదిశేత్॥ 13-150-9 (87206) 
ఏవమేషామరిష్టానాం పశ్యేదన్యతమం యది।
న తం కాలం పరీక్షేత యథాఽరిష్టం ప్రకల్పితం॥ 13-150-10 (87207) 
అభ్యాసేన తు కాలస్య గచ్ఛేత పులినం శుచి।
తత్ర ప్రాణాన్ప్రముంచేత తమీశానమనుస్మరన్॥ 13-150-11 (87208) 
తతోఽన్యదేహమాసాద్య గాంధర్వం స్థానమాప్నుయాత్।
తత్రస్థో వసతే వింశత్పద్మాని సుహహాద్యుతిః॥ 13-150-12 (87209) 
గంధర్వైశ్చిత్రసేనాద్యైః సహితః సత్కృతస్తథా।
నీలవైడూర్యవర్ణేన విమానేనావభాసయన్॥ 13-150-13 (87210) 
నభస్థలమదీనాత్మా సార్ధమప్సరసాం గణైః।
ఛందకామానుసారీ చ తత్రతత్ర మహీయతే॥ 13-150-14 (87211) 
మోదతేఽమరతుల్యాత్మా సదాఽమరగణైః సహ।
పతితశ్చ క్షయే కాలే క్షణేన విమలద్యుతిః॥ 13-150-15 (87212) 
వైశ్యస్య బహువిత్తస్య కులేఽగ్ర్యే బహుగోధనే।
అవాప్య తత్ర వై జన్మ స పూతో దేవకర్మణా॥ 13-150-16 (87213) 
ఛందసా జాగతేనైవ ప్రాప్తోపనయనం తతః।
క్షౌమవస్త్రోపకరణం ద్విజత్వం సమవాప్య తు॥ 13-150-17 (87214) 
అధీయమానో వేదార్థాన్గురుశుశ్రూషణే రతః।
బ్రహ్మచారీ జితక్రోధస్తపస్వీ జాయతే తతః॥ 13-150-18 (87215) 
అధీత్య దక్షిణాం దత్త్వా గురవే విధిపూర్వకం।
కృతదారః సముపైతి గృహస్థవ్రతముత్తమం॥ 13-150-19 (87216) 
దదాతి యజతే చైవ చజ్ఞైర్విపులదక్షిణైః।
అగ్నిహోత్రముపాసన్వై జుహ్వచ్చైవ యథావిధిః॥ 13-150-20 (87217) 
ధర్మం సంచినుతే నిత్యం మృదుగామీ జితేంద్రియః।
స కాలపరిణామాత్తు మృత్యునా సంప్రయుజ్యతే॥ 13-150-21 (87218) 
సంస్కృతశ్చాగ్నిహోత్రేణ కృతపాత్రోపధానవాన్।
సంస్కృతో దేహముత్సృజ్య మరుద్భిరుపపద్యతే॥ 13-150-22 (87219) 
మరుద్భిః సహితశ్చాపి తుల్యతేజా మహాద్యుతిః।
బాలార్కసమవర్ణేన విమానేన విరాజతా॥ 13-150-23 (87220) 
సుఖం చరతి తత్రస్తో గంథర్వాప్సరసాం గణైః।
విరజోంబరసంవీతస్తప్తకాంచనభూషణః॥ 13-150-24 (87221) 
ఛందకామానుసారీ చ ద్విగుణం కాలమావసేత్।
సన్నివర్తేత కాలేన స్థానాదస్మాత్పరిచ్యుతః॥ 13-150-25 (87222) 
అవితృప్తవిహారార్థో దివ్యభోగాన్విహాయ తు।
సంజాయతే నృపకులే గజాశ్వరథసంకులే॥ 13-150-26 (87223) 
పార్థివీం శ్రియమాపన్నః శ్రీమాంధర్మపతిర్యథా।
జన్మప్రభృతి సంస్కారం చౌలోపనయనాని చ॥ 13-150-27 (87224) 
ప్రాప్య రాజకులే తత్ర యథావద్విధిపూర్వకం।
ఛ్దసా త్రైష్టుభేనేహ ద్విజత్వముపనీయతే॥ 13-150-28 (87225) 
అధీత్య వేదమఖిలం ధనుర్వేదం చ ముఖ్యశః।
సమావృత్తస్తతః పిత్రా యౌవరాజ్యేఽభిషిచ్యతే॥ 13-150-29 (87226) 
కృతదారక్రియః శ్రీమాన్రాజ్యం సంప్రాప్య ధర్మతః।
ప్రజాః పాలయతే సంయక్ షడ్భాగకృతసంవిధిః॥ 13-150-30 (87227) 
యజ్ఞైర్బహుభిరీజానః సంయగాప్తార్థదక్షిణైః।
ప్రశాసతి మహీం శ్రీమాన్రాజ్యమింద్రసముద్యుతిః॥ 13-150-31 (87228) 
స్వధర్మనిరతో నిత్యం పుత్రపౌత్రసహాయవాన్।
కాలస్య వశమాపన్నః ప్రాణాంస్త్యజతి సంయుగే॥ 13-150-32 (87229) 
దేవరాజస్య భవనమింద్రలోకమవాప్నుతే।
సంపూజ్యమానస్త్రిదివైర్విచచార యథాసుఖం॥ 13-150-33 (87230) 
రాజర్షిభిః పుణ్యకృద్భిర్యథా దేవపతిస్తథా।
తైః స్తూయతే బందిభిస్తు నానావాద్యైః ప్రబోధ్యతే॥ 13-150-34 (87231) 
దివ్యజాంబూనదమయం భ్రాజమానం సమంతతః।
వరాప్సరోభిః సంపూర్ణం దేవగంధర్వసేవితం॥ 13-150-35 (87232) 
యానమారుహ్య విచరేద్యథా శక్రః శచీపతిః।
స తత్ర వసతే షష్టిం పద్మానీహ ముదాన్వితః॥ 13-150-36 (87233) 
సర్వాఁల్లోకాననుచరన్మహర్ద్ధిరవభాసయన్।
అథ పుణ్యక్షయాత్తస్మాత్స్థాప్యతే భువి భారత। 
జాయతే చ ద్విజకులే వేదవేదాంగపారగే॥' ॥  13-150-37 (87234) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచాశదధికశతతమోఽధ్యాయః॥ 150 ॥





అనుశాసనపర్వ - అధ్యాయ 151

॥ శ్రీః ॥

13.151. అధ్యాయః 151 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి పురుషస్య పుణ్యవిశేషేణి పునఃపునః స్వర్గభూంయాదిషు పరివర్తతేన జాతవైరాగ్యస్య బ్రహ్మజ్ఞానేనాపునరావృత్తిశాశ్వతపదాప్రాప్త్యాదిప్రకారప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-151-1x"
name="anuzAsana-13-151-1x">`పరాశర ఉవాచ।

తతః శ్రుతిసమాపన్నః సంస్కృశ్చ యథావిధి।
చౌలోపనయనం తస్య యథావత్క్రియతే ద్విజైః॥ 13-151-1 (87235) 
తతోఽష్టమే స వర్షే తు వ్రతోపనయనాదిభిః।
క్రియాభిర్విధిదృష్టాభిర్బ్రహ్మత్వముపనీయతే॥ 13-151-2 (87236) 
గాయత్రేణ ఛందసా తు సంస్కృతశ్చరితవ్రతః।
అధీయమానో మేధావీ శుద్ధాత్మా నియతవ్రతః॥ 13-151-3 (87237) 
అచిరేణైవ కాలేన సాంగాన్వేదానవాప్నుతే।
సమావృత్తః స ధర్మాత్మా సమావృత్తిక్రియస్తథా॥ 13-151-4 (87238) 
యాజనాధ్యాపనరతః కుశలే కర్మణి స్థితః।
అగ్నిహోఇత్రపరో నిత్యం దేవతాతిథిపూజకః॥ 13-151-5 (87239) 
యజతే వివిధైర్యజ్ఞైర్జపయజ్ఞైస్తథైవ చ।
న్యాయాగతధనాన్వేషీ న్యాయవృత్తస్తపోధనః॥ 13-151-6 (87240) 
సర్వభూతహితశ్చైవ సర్వశాస్త్రవిశారదః।
స్వదారపరితుష్టాత్మా క్రతుగామీ జితేంద్రియః॥ 13-151-7 (87241) 
పరాపవాదవిరతః సత్యవ్రతపరః సదా।
స కాలపరిణామాత్తు సంయుతః కాలధర్మణా॥ 13-151-8 (87242) 
సంస్కృతశ్చాగ్నిహోత్రేణ యథావద్విధిపూర్వకం।
సోమలోకమవాప్నోతి దేహన్యాసాన్న సంశయః॥ 13-151-9 (87243) 
తత్ర సోమప్రభైర్దేవైరగ్నిష్వాత్తైశ్చ భాస్వరైః।
తథా బర్హిషదైశ్చైవ దేవైరాంగిరసైరపి॥ 13-151-10 (87244) 
విశ్వేభిశ్చైవ దేవైశ్చ తథా బ్రహ్మర్షిభిః పునః।
దేవర్షిభిశ్చాప్రతిమైస్తథైవాప్సరసాం గణైః। 
సాధ్యైః సిద్ధైశ్చ సతతం సత్కృతస్తత్ర మోదతే॥  13-151-11 (87245) 
జాతరూపమయం దివ్యమర్కతుల్యం మనోజవం।
దేవగంధర్వసంకీర్ణం విమానమధిరోహతి॥ 13-151-12 (87246) 
సౌంయరూపా మనఃకాంతాస్తప్తకాంచనభూషణాః।
సోమకన్యా విమానస్థం రమయంతి ముదాన్వితాః॥ 13-151-13 (87247) 
స తత్ర రమతే ప్రీతః సహ దేవైః సహర్షిభిః।
లోకాన్సర్వాననుచరందీప్తతేజా మనోజవః॥ 13-151-14 (87248) 
సభాం కామజవీం చాపి నిత్యమేవాభిగచ్ఛతి।
సర్వలోకేశ్వరమృషిం నమస్కృత్య పితామహం॥ 13-151-15 (87249) 
పరమేష్ఠిరనంతశ్రీర్లోకానాం ప్రభవాప్యయః।
యతః సర్వాః ప్రవర్తంతే సర్గప్రలయవిక్రియాః। 
స తత్ర వర్తతే శ్రీమాంద్విశతం ద్విజసత్తమ॥  13-151-16 (87250) 
అథ కాలక్షయాత్తస్మాత్స్థానాదావర్తతే పునః।
జాతిధర్మాంస్తథా సర్వాన్సర్గాదావర్తనాని చ॥ 13-151-17 (87251) 
అశాశ్వతమిదం సవేమితి చింత్యోపలభ్య చ।
శాశ్వతం దివ్యమచలమదీనమపనర్భవం॥ 13-151-18 (87252) 
ఆస్థాస్యత్యభయం నిత్యం యత్రావృత్తిర్న విద్యతే।
యత్రి గత్వా న ంరియతే జన్మ చాపి న విద్యతే॥ 13-151-19 (87253) 
గర్భక్లేశామయాః ప్రాప్తా జాయతా చ పునః పునః।
కాయక్లేశాశ్చ వివిధా ద్వంద్వాని వివిధాని చ॥ 13-151-20 (87254) 
శీతోష్ణసుఖదుఃఖాని ఈర్ష్యాద్వేషకృతాని చ।
తత్రతత్రోపభుక్తాని న క్వచిచ్ఛాశ్వతీ స్థితిః॥ 13-151-21 (87255) 
ఏవం స నిశ్చయం కృత్వా నిర్ముచ్యి గ్రహబంధనాత్।
ఛిత్త్వా భార్యామయం పాశం తథైవాపత్యసంభవం॥ 13-151-22 (87256) 
యతిధర్మముపాశ్రిత్యి గురుశుశ్రూషణే రతః।
అచిరేణైవ కాలేన శ్రేయః సమభిగచ్ఛతి॥ 13-151-23 (87257) 
యోగశాస్త్రం చ సాంఖ్యం చ విదిత్వా సోఽర్థతత్వతః।
అనుజ్ఞాతశ్చ గురుణా యథాశాస్త్రమవస్థితః॥ 13-151-24 (87258) 
పుణ్యతీర్థానుసేవీ చ నదీనాం పులినాశ్రయః।
శూన్యాగారనికేతశ్చ వనవృక్షగుహాశయః॥ 13-151-25 (87259) 
అరణ్యానుచరో నిత్యం దేవారణ్యనికేతనః।
ఏకరాత్రం ద్విరాత్రం వా న క్వచిత్సజ్జతే ద్విజః॥ 13-151-26 (87260) 
శీర్ణపర్ణభుగేవాపి వనే చరతి భిక్షుకః।
న భోగార్థమనుప్రేత్య యాత్రామాత్రం సమశ్నుతే॥ 13-151-27 (87261) 
ధర్మలబ్ధం సమశ్నాతి న కామాత్కించిదశ్నుతే।
యుగమాత్రదృగధ్వానం క్రోశాదూర్ధ్వం న గచ్ఛతి॥ 13-151-28 (87262) 
సమో మానావమానాభ్యాం సమలోష్టాశ్మకాంచనః।
సర్వభూతాభయకరస్తథైవాభయదక్షిణః॥ 13-151-29 (87263) 
నిర్ద్వంద్వో నిర్నమస్కారో నిరానందపరిగ్రహః।
నిర్మమో నిరహంకారః సర్వభూతనిరాశ్రయః॥ 13-151-30 (87264) 
పరిసంఖ్యానతత్వజ్ఞస్తదా సత్యరతః సదా।
ఊర్ధ్వం నాధో న తిర్యక్చ న కించిదభికామయేత్॥ 13-151-31 (87265) 
ఏవం హి రమమాణస్తు యతిధర్మం యథావిధి।
కాలస్య పరిణామాత్తు యథా పక్వఫలం తథా॥ 13-151-32 (87266) 
స విసృజ్య స్వకం దేహం ప్రవిశేద్బ్రహ్మ శాశ్వతం।
నిరామయమనాద్యంతం గుణసౌంయమచేతనం॥ 13-151-33 (87267) 
నిరక్షరమబీజం చ నిరింద్రియమజం తథా।
అజయ్యమక్షయం యత్తదభేద్యం సూక్ష్మమేవ చ॥ 13-151-34 (87268) 
నిర్గుణం చ ప్రకృతిమన్నిర్వికారం చ సర్వశః।
భూతభవ్యభవిష్యస్య కాలస్య పరమేశ్వరం।  13-151-35 (87269) 
అవ్యక్తం పురుషం క్షేత్రమానంత్యాయ ప్రపద్యతే॥'॥ ॥  13-151-36 (87270) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకపంచాశదధికశతతమోఽధ్యాయః॥ 151 ॥

Mahabharata - Anushaasana Parva - Chapter Footnotes

7-151-33 గుణసాంయమచేతనమితి క.థ.పాఠః॥ 7-151-35 నిర్గుణం చాప్రకృతిమదితి థ.పాఠః॥





అనుశాసనపర్వ - అధ్యాయ 152

॥ శ్రీః ॥

13.152. అధ్యాయః 152 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి చాతుర్వర్ణ్యస్య శ్రేయస్సాధనోపాయప్రతిపాదకపరాశరవచనానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-152-1x"
name="anuzAsana-13-152-1x">`పరాశర ఉవాచ।

ఏవం స భిక్షుర్నిర్వాణం ప్రాప్నుయాద్దగ్ధకిల్బిషః।
ఇహస్థో దేహముత్సృజ్య నీడం శకునివద్యథా॥ 13-152-1 (87271) 
సత్పథాలంబనాదేవ శూద్రః ప్రాప్నోతి సద్గతిం।
బ్రహ్మణః స్థానమచలం స్థానాత్స్థానమవాప్నుయాత్॥ 13-152-2 (87272) 
యథా ఖనన్ఖనిత్రేణ జాంగలే వారి విందతి।
అనిర్వేదాత్తతః స్థానమీప్సితం ప్రతిపద్యతే॥ 13-152-3 (87273) 
సైషా గతిరనాద్యంతా సర్వైరప్యుపధారితా।
తస్మాచ్ఛూద్రైరనిర్వేదాచ్ఛ్రద్దధానైస్తు నిత్యదా। 
వర్తితవ్యం యథాశక్త్యా యథా ప్రోక్తం మనీషిభిః।  13-152-4 (87274) 
యత్కరోతి తదశ్నాతి శుభం వా యది వాఽశుభం।
నాకృతం భుజ్యతే కర్మ న కృతం నశ్యతే ఫలం॥ 13-152-5 (87275) 
తథా శుభసమాచారః శుభమేవాప్నుతే ఫలం।
తథాఽశుభసమాచారో హ్యశుభం సమవాప్నుతే। 
శుభాన్యేవ సమాదద్యాద్య ఇచ్ఛేద్భూతిమాత్మనః॥  13-152-6 (87276) 
భూతిశ్చ నాన్యతః శక్త్యా శూద్రాణామితి నిశ్చయః।
క్రతే యతీనాం శుశ్రూషామితి సంతో వ్యవస్థితాః॥ 13-152-7 (87277) 
తస్మాదాగమసంపన్నో భవేత్సునియతేంద్రియః।
శక్యతే హ్యాగమాదేవ గతిం ప్రాప్తుమనామయాం॥ 13-152-8 (87278) 
వరా చైషా గతిర్దృష్టా యామన్వేపంతి సాధవః।
యత్రామృతత్వం లభతే త్యక్త్వా దుఃఖమనంతరం॥ 13-152-9 (87279) 
ఇమం హి ధర్మిమాస్థాయ యేఽపి స్యుః పాపయోనయః।
స్త్రియో వైశ్యాశ్చ శూద్రాశ్చ ప్రాప్నుయుః పరమాం గతిం। 
కిం పునర్బ్రాహ్మణో విద్వాన్క్షత్రియో వా బహుశ్రుతః॥  13-152-10 (87280) 
న చాప్యక్షీణపాపస్య జ్ఞానం భవతి దేహినః।
జ్ఞానోపలబ్ధిర్భవతి కృతకృత్యో యదా భవేత్॥ 13-152-11 (87281) 
ఉపలభ్య తు విజ్ఞానం జ్ఞానం వాఽప్యనసూయకః।
తథైవ వర్తేద్గురుషు భూయాంసం వా సమాహితః॥ 13-152-12 (87282) 
అథావమన్యేత గురుం తథా తేషు ప్రవర్తతే।
వ్యర్థమస్య శ్రుతం భవతి జ్ఞానమజ్ఞానతాం వ్రజేత్॥ 13-152-13 (87283) 
గతిం చాప్యశుభాం గచ్ఛేన్నిరయాయ న సంశయః।
ప్రక్షీయతే తస్య పుణ్యం జ్ఞానమస్య విరుధ్యతే॥ 13-152-14 (87284) 
అదృష్టపూర్వకల్యాణో యథా దృష్ట్వా విధిం నరః।
ఉత్సేకాన్మోహమాపద్య తత్వజ్ఞానమవాప్తవాన్॥ 13-152-15 (87285) 
ఏవమేవి హి నోత్సేకః కర్తవ్యో జ్ఞానసంభవః।
ఫలం జ్ఞానస్య హి శమః ప్రశామాయ యతేత్సదా॥ 13-152-16 (87286) 
ఉపశాంతేన దాంతేన క్షమాయుక్తేన సర్వదా।
శుశ్రూషా ప్రతిపత్తవ్యా నిత్యమేవానసూయతా॥ 13-152-17 (87287) 
ధృత్యా శిశ్నోదరం రక్షేత్పాణిపాదం చ చక్షుషా।
ఇంద్రియార్థాంశ్చ మనసా మనో బుద్ధౌ సమాదధేత్॥ 13-152-18 (87288) 
ధృత్యాఽఽసీత తతో గత్వా శుద్ధదేశం సుసంవృతం।
లబ్ధాసనం యథా దృష్టం విధిపూర్వం సమాచరేత్॥ 13-152-19 (87289) 
జ్ఞానయుక్తస్తథా దేవం హృదిస్థముపలక్షయేత్।
ఆదీప్యమానం వపుషా విధూమమనలం యథా॥ 13-152-20 (87290) 
రశ్మిమంతమివాదిత్యం వైద్యుతాగ్నిమివాంబరే।
సంస్థితం హృదయే పశ్యేదీశం శాశ్వతమవ్యయం॥ 13-152-21 (87291) 
న చాయుక్తేన శక్యేత ద్రష్టుం దేహే మహేశ్వరః।
యుక్తస్తు పశ్యతే బుద్ధ్యా సన్నివేశ్య మనో హృది॥ 13-152-22 (87292) 
అథ త్వేవం న శక్నోతి కర్తుం హృదయధారణం।
యథాసాంఖ్యముపాసీత యథావద్యోగమాస్థితః॥ 13-152-23 (87293) 
పంచ బుద్ధీంద్రియాణీహ పంచ కర్మేంద్రియాణి వై।
పంచ భూతవిశేషాశ్చ మనశ్చైవ తు షోడశ॥ 13-152-24 (87294) 
తన్మాత్రాణ్యపబి పంచైవ మనోఽహంకార ఏవ చ।
అష్టమం చాప్యథావ్యక్తమేతాః ప్రకృతిసంజ్ఞితాః। 
ఏతాః ప్రకృతయశ్చాష్టౌ వికారాశ్చాపి షోడశ॥  13-152-25 (87295) 
ఏవమేతదిహస్థేన విజ్ఞేయం తత్వబుద్ధినా।
ఏవం వర్ష్మ సముత్తీర్య తీర్ణో భవతి నాన్యథా॥ 13-152-26 (87296) 
పరిసంఖ్యానమేవైతన్మంతవ్యం జ్ఞానబుద్ధినా॥  13-152-27 (87297) 
అహన్యహని శాంతాత్మా పావనాయ హితాయ చ।
ఏవమేవ ప్రసంఖ్యాయ తత్వబుద్ధిర్విముచ్యతే। 
నిష్పలం కేవలం భవతి శుద్ధతత్వార్థతత్వవిత్॥  13-152-28 (87298) 
భిక్షుకాశ్రమమాస్థాయ శుశ్రూషానిరతో బుధః।
శూద్రో నిర్ముచ్యతే సత్వసంసర్గాదేవ నాన్యథా॥ 13-152-29 (87299) 
సత్సంనిక్రషే పరివర్తితవ్యం
విద్యాధికాశ్చాపి నిషేవితవ్యాః। 
సవర్ణతాం గచ్ఛతి సన్నికర్షా-
న్నీలః ఖగో మేరుమివాశ్రయన్వై॥  13-152-30 (87300) 
భీష్మ ఉవాచ। 13-152-31x (7306) 
ఇత్యేవమాఖ్యాయ మహామునిస్తదా
చతుర్షు వర్ణేషు విధానమర్థవిత్। 
శుశ్రూషయా వృత్తగతిం సమాధినా
సమాధియుక్తః ప్రయయౌ స్వమాశ్రమం॥' ॥  13-152-31 (87301) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విపంచాశదధికశతతమోఽధ్యాయః॥ 152 ॥





అనుశాసనపర్వ - అధ్యాయ 153

॥ శ్రీః ॥

13.153. అధ్యాయః 153 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి సకలసేవ్యతాప్రయోజకగుణప్రతిపాదకేంద్రమాతలిసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-153-1x"
name="anuzAsana-13-153-1x">`యుధిష్ఠిర ఉవాచ।

కేషాం దేవా మహాభాగాః సన్నమంతే మహాత్మనాం।
లోకేఽస్మింస్తనృషీన్సర్వఞ్శ్రోతుమిచ్ఛామి సత్తమ॥ 13-153-1 (87302) 
భీష్మ ఉవాచ। 13-153-2x (7307) 
ఇతిహాసమిమం విప్రాః కీర్తయంతి పురావిదః।
అస్మిన్నర్థే మహాప్రాజ్ఞాస్తం నిబోధ యుధిష్ఠిర॥ 13-153-2 (87303) 
వృత్రం హత్వాఽప్యుపావృత్తం త్రిదశానాం పురస్కృతం।
మహేంద్రమనుసంప్రాప్తం స్తూయమానం మహర్షిభిః॥ 13-153-3 (87304) 
శ్రియా పరమయా యుక్తం రథస్థం హరివాహనం।
మాతలిః ప్రాంజలిర్భూత్వా దేవమింద్రముఘాచ హ॥ 13-153-4 (87305) 
నమస్కృతానాం సర్వేషాం భగవంస్త్వం పురస్కృతః।
యేషాం లోకే నమస్కుర్యాత్తాన్బ్రవీతు భవాన్మమ॥ 13-153-5 (87306) 
తస్య తద్వచనం శ్రుత్వా దేవరాజః శచీపతిః।
యంతారం పరిపృచ్ఛంతం తమింద్రః ప్రత్యువాచ సః॥ 13-153-6 (87307) 
ధర్మం చార్థం చ కామం చ యేషాం చింతయతాం మతిః।
నాధర్మే వర్తతే నిత్యం తాన్నమస్యామి మాతలే॥ 13-153-7 (87308) 
యే రూపగుణసంపన్నాః ప్రమదాహృదయంగమాః।
నివృత్తాః కామభోగేషు తాన్నమస్యామి మాతలే॥ 13-153-8 (87309) 
స్వేషు భోగేషు సంతుష్టాః సువాచో వచనక్షమాః।
అమానకామాశ్చార్ఘార్హాస్తాన్నమస్యామి మాతలే॥ 13-153-9 (87310) 
ధనం విద్యాస్తథైశ్వర్యం యేషాం న చలయేన్మతిం।
చలితాం యే నిగృహ్ణంతి తాన్నిత్యం పూజయాంయహం॥ 13-153-10 (87311) 
ఇష్టైర్దారైరుపేతానాం శుచీనామగ్నిహోత్రిణాం।
చతుష్పాదకుటుంబానాం మాతిలే ప్రణమాంయహం॥ 13-153-11 (87312) 
మహతస్తపసా ప్రాప్తౌ ధనస్య విపులస్య చ।
కత్యాగస్తస్య న వై కార్యో యోఽఽత్మానం నావబుధ్యతే॥ 13-153-12 (87313) 
యేషామర్థస్తథా కామో ధర్మమూలవివర్ధితః।
ధర్మార్థౌ తస్య నియతౌ తాన్నమస్యామి మాతలే॥ 13-153-13 (87314) 
ధర్మమూలార్థకామానాం బ్రాహ్మణానాం గవామపి॥
పతివ్రతానాం నారీణాం ప్రణామం ప్రకరోంయహం॥ 13-153-14 (87315) 
యే భుక్త్వా మానుషాన్భోగాన్పూర్వే వయసి మాతలే।
తపసా స్వర్గమాయాంతి శశ్వత్తాన్పూజయాంయహం॥ 13-153-15 (87316) 
అసంభోగాన్నచాసక్తాంధర్మనిత్యాంజితేంద్రియాన్।
సంన్యస్తానచలప్రఖ్యాన్మనసా పూజయామి తాన్॥ 13-153-16 (87317) 
జ్ఞానప్రసన్నవిద్యానాం నిరూఢం ధర్మమీప్సితం।
పరైః కీర్తితశౌచానాం మాతలే తాన్నమాంయహం'॥ ॥ 13-153-17 (87318) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిపంచాశదధికశతతమోఽధ్యాయః॥ 153 ॥





అనుశాసనపర్వ - అధ్యాయ 154

॥ శ్రీః ॥

13.154. అధ్యాయః 154 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి గృహస్థధర్మప్రతిపాదకపృథివీవాసుదేవసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-154-1x"
name="anuzAsana-13-154-1x">`యుధిష్ఠిర ఉవాచ।

గార్హస్థ్యం ధర్మమఖిలం ప్రబ్రూహి భరతర్షభ।
ఋద్ధిమాప్నోతి కిం కృత్వా మనుష్య ఇహ పార్థివ॥ 13-154-1 (87319) 
భీష్మ ఉవాచ। 13-154-2x (7308) 
అత్ర తే వర్తయిష్యామి పురావృత్తం జనాధిప।
వాసుదేవస్య సంవాదం పృథివ్యాశ్చైవ భారత॥ 13-154-2 (87320) 
సంస్తుత్య పృథివీం దేవీం వాసుదేవః ప్రతాపవాన్।
పప్రచ్ఛ భరతశ్రేష్ఠ మాం త్వం యత్పృచ్ఛసేఽద్య వై॥ 13-154-3 (87321) 
వాసుదేవ ఉవాచ। 13-154-4x (7309) 
గార్హస్థ్యం ధర్మమాశ్రిత్య మయా వా మద్విధేన వా।
కిమవశ్యం ధరే కార్యం కిం వా కృత్వా సుఖం భవేత్॥ 13-154-4 (87322) 
పృథివ్యువాచ। 13-154-5x (7310) 
ఋషయః పితరో దేవా మనుష్యాశ్చైవ మాధవ।
పూజ్యాశ్చైవార్చనీయాశ్చ యథా చైవ నిబోధ మే॥ 13-154-5 (87323) 
సదా యజ్ఞేన దేవాంశ్చ సదాఽఽతిథ్యేన మానుషాన్।
ఛందతస్తర్పణేనాపి పితౄన్యుంజంతి నిత్యశః॥ 13-154-6 (87324) 
తేన హ్యృషిగణాః ప్రీతా బ్రహ్మచయేణి చానఘ।
నిత్యమగ్నిం పరిచరేదభుక్త్వా బలికర్మ చ॥ 13-154-7 (87325) 
కుర్యాత్తథైవ దేవాన్వై ప్రియం మే మధుసూదన।
కుర్యాదహరహః శ్రాద్ధమన్నాద్యేనోదకేన చ॥ 13-154-8 (87326) 
పయోమూలఫలైర్వాఽపి పితౄణాం ప్రీతిమావహేత్।
సిద్ధాన్నాద్వైశ్వదేవం వై కుర్యాదగ్నౌ యథావిధి॥ 13-154-9 (87327) 
ఆగ్నీషోమం వైశ్వదేవం ధాన్వంతర్యమనంతరం।
ప్రజానాం పతయే చైవ పృథగ్ఘోమో విధీయతే॥ 13-154-10 (87328) 
తథైవ చానుపూర్వ్యేణ బలికర్మ ప్రయోజయేత్।
దక్షిణాయాం యమాయేతి ప్రతీచ్యాం వరుణాయ చ॥ 13-154-11 (87329) 
సోమాయ చాప్యుదీచ్యాం వై వాస్తుమధ్యే ప్రజాపతేః।
ధన్వంతరేః ప్రాగుదీచ్యాం ప్రాచ్యాం శక్రాయ మాధవ॥ 13-154-12 (87330) 
మనుష్యేభ్య ఇతి ప్రాహుర్బలిం ద్వారి గృహస్య వై।
మరుద్భ్యో దైవతేభ్యశ్చ బలిమంతర్గృహే హరేత్॥ 13-154-13 (87331) 
తథైవ విశ్వేదేవేభ్యో బలిమాకాశతో హరేత్।
నిశాచరేభ్యో భూతేభ్యో బలిం నక్తం యథా హరేత్॥ 13-154-14 (87332) 
ఏవం కృత్వా బలిం సంయగ్దద్యాద్భిక్షాం ద్విజాయ వై।
అలాభే బ్రాహ్మణస్యాగ్నావగ్రముద్ధృత్య నిక్షిపేత్॥ 13-154-15 (87333) 
యదా శ్రాద్ధం పితృభ్యోపి దాతుమిచ్ఛేత మానవః।
తదా పశ్చాత్ప్రకుర్వీత నివృత్తే శ్రాద్ధకర్మణి॥ 13-154-16 (87334) 
పితౄన్సంతర్పయిత్వా తు బలిం కుర్యాద్విధానతః।
వేశ్వదైవం తతః కుర్యాత్పశ్చాద్బ్రాహ్ంణభోజనం॥ 13-154-17 (87335) 
తతోఽన్నేనావశేషేణ భోజయేదతిథీనపి।
అర్ఘ్యపూర్వం మహారాజ తతః ప్రీణాతి మానవాన్। 
అనిత్యం హి స్థితో యస్మాత్తస్మాదతిథిరుచ్యతే॥  13-154-18 (87336) 
ఆచార్యస్య పితుశ్చైవ సఖ్యురాప్తస్య చాతిథేః।
ఇదమస్తి గృహే మహ్యమితి నిత్యం నివేదయేత్॥ 13-154-19 (87337) 
తే యద్వదేయుస్తత్కుర్యాదితి ధర్మో విధీయతే।
గృహస్థః పురుషః కృష్ణ శిష్టాశీ చ సదా భవేత్॥ 13-154-20 (87338) 
రాజర్త్విజం స్నాతకం చ గురుం శ్వశురమేవ చ।
అర్చయేన్మధుపర్కేణ పరిసంవత్సరోషితాన్॥ 13-154-21 (87339) 
శ్వభ్యశ్చ శ్వపచేభ్యశ్చ వయోభ్యశ్చావపేద్భువి॥  13-154-22 (87340) 
వైశ్వదేవం హి నామైతత్సాయం ప్రాతర్విధీయతే॥  13-154-23 (87341) 
ఏతాంస్తు ధర్మాన్గార్హస్థ్యాన్యః కుర్యాదనసూయకః।
స ఇహర్ద్ధిం పరాం ప్రాప్య ప్రేత్య లోకే మహీయతే॥ 13-154-24 (87342) 
భీష్మ ఉవాచ। 13-154-25x (7311) 
ఇతి భూమేర్వచః శ్రుత్వా వాసుదేవః ప్రతాపవాన్।
తథా చకార సతతం త్వమప్యేవం సదాఽఽచర॥ 13-154-25 (87343) 
ఏతద్గృహస్థధర్మం త్వం చేష్టమానో జనాధిప।
ఇహ లోకే యశః ప్రాప్య ప్రేత్య స్వర్గమవాప్స్యసి॥ ॥ 13-154-26 (87344) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుఃపంచాశదదికశతతమోఽధ్యాయః॥ 154 ॥

Mahabharata - Anushaasana Parva - Chapter Footnotes

7-154-1 గార్హస్థ్యం గృహస్థయోగ్యం॥ 7-154-7 బలికర్మ వైశ్వదేవః తత్ర ప్రాగన్నమేవ గ్రాహ్యం॥ 7-154-15 భిక్షాద్వయం తథేతి థ.ధ.పాఠః॥





అనుశాసనపర్వ - అధ్యాయ 155

॥ శ్రీః ॥

13.155. అధ్యాయః 155 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణి యుధిష్ఠిరంప్రతి పుష్పధూపదీపదానాదిప్రశంసాపరబలిశుక్రసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-155-1x"
name="anuzAsana-13-155-1x">యుధిష్ఠిర ఉవాచ।

ఆలోకదానం నామైతత్కీదృశం భరతర్షభ।
కథమేతత్సముత్పన్నం ఫలం వా తద్బ్రవీహి మే॥ 13-155-1 (87345) 
భీష్మ ఉవాచ। 13-155-2x (7312) 
అత్రాప్యుదాహరంతీమమితిహాసం పురాతనం।
మనోః ప్రజాపతేర్వాదం సువర్ణస్య చ భారత॥ 13-155-2 (87346) 
తపస్వీ కశ్చిదభవత్సువర్ణో నామ భారత।
వర్ణతో హేమవర్ణః స సువర్ణ ఇతి విశ్రుతః॥ 13-155-3 (87347) 
కులశీలగుణోపేతః స్వాధ్యాయోపరమం గతః।
బహూన్సువంశప్రభవాన్సమతీతః స్వకైర్గుణైః॥ 13-155-4 (87348) 
స కదాచిన్మనుం విప్రో దదర్శోపససర్ప చ।
కుశలప్రశ్నమన్యోన్యం తౌ చోభౌ తత్ర చక్రతుః॥ 13-155-5 (87349) 
తతస్తౌ సత్యసంకల్పౌ మేరౌ కాంచనపర్వతే।
దేవర్షిభిః సదా జుష్టే సహితౌ సంన్యషీదతాం॥ 13-155-6 (87350) 
తత్ర తౌ కథయంతౌ స్తాం కథా నానావిధాశ్రయాః।
బ్రహ్మర్షిదేవదైత్యానాం పురాణానాం మహాత్మనాం॥ 13-155-7 (87351) 
సువర్ణస్త్వబ్రవీద్వాక్యం మనుం స్వాయంభువం ప్రతి।
హితార్థం సర్వభూతానాం ప్రశ్నం మే వక్తుమర్హసి॥ 13-155-8 (87352) 
సుమనోగంధధూపాద్యైరిజ్యంతే దైవతాని చ।
కిమేతత్కథముత్పన్నం ఫలం యోగం చ శంస మే॥ 13-155-9 (87353) 
మనురువాచ। 13-155-10x (7313) 
అత్రాప్యుదాహరంతీమమితిహాసం పురాతనం।
శుక్రస్య చ బలేశ్చైవ సంవాదం వై మహాత్మనోః॥ 13-155-10 (87354) 
బలేర్వైరోచనస్యేహ త్రైలోక్యమనుశాసతః।
సమీపమాజగామాశు శుక్రో భృగుకులోద్వహః॥ 13-155-11 (87355) 
తమర్ఘ్యాదిభిరభ్యర్చ్య భార్గవం సోఽసురాధిపః।
నిషసాదాసనే పశ్చాద్విధివద్భూరిదక్షిణః॥ 13-155-12 (87356) 
కథేయమభవత్తత్ర త్వయా యా పరికీర్తితా।
సుమనోధూపదీపానాం సంప్రదానే ఫలం ప్రతి॥ 13-155-13 (87357) 
తతః పప్రచ్ఛ దైత్యేంద్రః కవీంద్రం ప్రశ్నముత్తమం॥  13-155-14 (87358) 
సుమనోధూపదీపానాం కిం ఫలం బ్రహ్మివిత్తమ।
ప్రదానస్య ద్విజశ్రేష్ఠ తద్భవాన్వక్తుమర్హతి॥ 13-155-15 (87359) 
శుక్ర ఉవాచ। 13-155-16x (7314) 
అగ్నీషోమాదిసృష్టౌ తు విష్ణోః సర్వాత్మనః ప్రభోః।
తపః పూర్వం సముత్పన్నం ధర్మస్తస్మాదనంతరం॥ 13-155-16 (87360) 
ఏతస్మిన్నంతరే చైవ వీరుదోషధ్య ఏవ చ।
సోమస్యాత్మా చ బహుధా సంభూతః పృథివీతలే। 
అమృతం చ విషం చైవ యాశ్చాన్యాస్తృణజాతయః॥  13-155-17 (87361) 
అమృతం మనసః ప్రీతిం సద్యస్తృప్తిం దదాతి చ।
మనో గ్లపయతే తీవ్రం విషం గంధేన సర్వశః॥ 13-155-18 (87362) 
అమృతం మంగలం విద్ధి మహద్విషమమంగలం।
ఓషధ్యో హ్యమృతం సర్వా విషం తేజోగ్నిసంభవం॥ 13-155-19 (87363) 
అమృతం మనో హ్లాదయతే శ్రియం చాపి దదాతి చ।
తస్మాత్సుమనసః ప్రోక్తా నరైః సుకృతకర్మభిః॥ 13-155-20 (87364) 
దేవతాభ్యః సుమనసో యో దదాతి నరః శుచిః।
తస్మై సుమనసో దేవాస్తస్మాత్సుమనసః స్మృతాః॥ 13-155-21 (87365) 
యంయముద్దిశ్య దీయేరందేవం సుమనసః ప్రభో।
మంగలార్తం స తేనాస్య ప్రీతో భవతి దైత్యప॥ 13-155-22 (87366) 
జ్ఞేయాస్తూగ్రాశ్చ సౌంయాశ్చ తేజస్విన్యశ్చ తాః పృథక్।
ఓషధ్యో బహువీర్యా హి బహురూపాస్తథైవ చ॥ 13-155-23 (87367) 
యజ్ఞియానాం చ వృక్షాణామయజ్ఞీయాన్నిబోధ మే।
ఆసురాణి చ మాల్యాని దైవతేభ్యో హితాని చ॥ 13-155-24 (87368) 
రక్షసామురగాణాం చ యక్షాణాం చ తథా ప్రియాః।
మనుష్యాణాం పితౄణాం చ కాంతా యాస్త్వనుపూర్వశః॥ 13-155-25 (87369) 
వన్యా గ్రాంయాశ్చేహ తథా కృష్టోప్తాః పర్వతాశ్రయాః।
అకంటకాః కంటకినో గంధరూపరసాన్వితాః॥ 13-155-26 (87370) 
ద్వివిధో హి స్మృతో గంధ ఇష్టోఽనిష్టశ్చ పుష్పజః।
ఇష్టగంధాని దేవానాం పుష్పాణీతి విభావయ॥ 13-155-27 (87371) 
అకంటకానాం వృక్షాణాం శ్వేతప్రాయాశ్చ వర్ణతః।
తేషాం పుష్పాణి దేవానామిష్టాని సతతం ప్రభో॥ 13-155-28 (87372) 
`పద్మం చ తులసీ జాతిరాపః సర్వేషు పూజితా।'
జలజాని చ మాల్యాని పద్మాదీని చ యాని వై। 
గంధర్వనాగయక్షేభ్యస్తాని దద్యాద్విచక్షణః॥  13-155-29 (87373) 
ఓపధ్యో రక్తపుష్పాశ్చ కటుకాః కంటకాన్వితాః।
శత్రూణామభిచారార్థమథర్వసు నిదర్శితాః॥ 13-155-30 (87374) 
తీక్ష్ణవీర్యాస్తు భూతానాం దురాలంభాః సకంటకాః।
రక్తభూయిష్ఠవర్ణాశ్చ కృష్ణాశ్చైవోపహారయేత్॥ 13-155-31 (87375) 
మనోహృదయనందిన్యో విమర్దే మధురాశ్చ యాః।
చారురరూపాః సుమనసో మానుపాణాం స్మృతా విభో॥ 13-155-32 (87376) 
న తు శ్మశానసంభూతా న దేవాయతనోద్భవాః।
సన్నయేత్పుష్టియుక్తేషు వివాహేషు రహఃసు చ॥ 13-155-33 (87377) 
గిరిసానురుహాః సౌంయా దేవానాముపధారయేత్।
ప్రోక్షితాభ్యుక్షితాః సౌంయా యథాయోగం యథాస్మృతి॥ 13-155-34 (87378) 
గంధేన దేవాస్తుష్యంతి దర్శనాద్యక్షరాక్షసాః।
నాగాః సముపభోగేన త్రిభిరేతైస్తు మానుషాః॥ 13-155-35 (87379) 
సద్యః ప్రీణాతి దేవాన్వై తే ప్రీతా భావయంత్యుత।
సంకల్పసిద్ధా మర్త్యానామీప్సితాశ్చ మనోరథాః॥ 13-155-36 (87380) 
దేవాః ప్రీణంతి సతతం మానితా మానయంతి చ।
అవజ్ఞాతావధూతాశ్చ నిర్దహంత్యధమాన్నరాన్॥ 13-155-37 (87381) 
అత ఊర్ధ్వం ప్రవక్ష్యామి ధూపదానవిధేః ఫలం।
ధూపాంశ్చ వివిధాన్సాధూనసాధూంశ్చ నిబోధ మే॥ 13-155-38 (87382) 
నిర్యాసాః సరలాశ్చైవ కృత్రిమాశ్చైవ తే త్రయః।
ఇష్టోఽనిష్టో భవేద్గంధస్తన్మే విస్తరశః శృణు॥ 13-155-39 (87383) 
నిర్యాసాః సల్లకీవర్జ్యా దేవానాం దయితాస్తు తే।
గుగ్గులుః ప్రవరస్తేషాం సర్వేపామితి నిశ్చయః॥ 13-155-40 (87384) 
అగురుః సారిణాం శ్రేష్ఠో యక్షరాక్షసభోగినాం।
దైత్యానాం సల్లకీజశ్చ కాంక్షితో యశ్చ తద్విధః॥ 13-155-41 (87385) 
అథ సర్జరసాదీనాం గంధైః పార్థివదారవైః।
ఫాణితాసవసంయుక్తైర్మనుష్యాణాం విధీయతే॥ 13-155-42 (87386) 
దేవదానవభూతానాం సద్యస్తుష్ఠికరః స్మృతః।
యేఽన్యే వైహారికాస్తత్ర మానుషాణామితి స్మృతాః॥ 13-155-43 (87387) 
య ఏవోక్తాః సుమనసాం ప్రదానే గుణహేతవః।
ధూపేష్వపి పరిజ్ఞేయాస్త ఏవ ప్రీతివర్ధనాః॥ 13-155-44 (87388) 
దీపదానే ప్రవక్ష్యామి ఫలయోగమనుత్తమం।
యథా యేన యదా చైవ ప్రదేయా యాదృశాశ్చ తే॥ 13-155-45 (87389) 
జ్యోతిస్తేజః ప్రకాశం వాఽప్యూధ్వగం చాపి వర్ధతే।
ప్రదానం తేజసాం తస్మాత్తేజో వర్ధయతే నృణాం॥ 13-155-46 (87390) 
అంధతమస్తమిస్రం చ దక్షిణాయనమేవ చ।
ఉత్తరాయణమేతస్మాజ్జ్యోతిర్దానం ప్రశస్యతే॥ 13-155-47 (87391) 
యస్మాదూర్ధ్వగమే తత్తు తమసశ్చైవ భేషజం।
తస్మాదూర్ధ్వగతేర్దాతా భవేదత్రేతి నిశ్చయః॥ 13-155-48 (87392) 
దేవాస్తేజస్వినో యస్మాత్ప్రభావంతః ప్రకాశకాః।
తామసా రాక్షసాశ్చైవ తస్మాద్దీపః ప్రదీయతే॥ 13-155-49 (87393) 
ఆలోకదానాచ్చక్షుష్మాన్ప్రభాయుక్తో భవేన్నరః।
తాందత్త్వా నోపహింసేన న హరేన్నోపనాశయేత్॥ 13-155-50 (87394) 
దీపహార్తా భవేదంధస్తమోగతిరసుప్రభః।
దీపప్రదః స్వర్గలోకే దీపమాలీ విరాజతే॥ 13-155-51 (87395) 
హవిపా ప్రథమః కల్పో ద్వితీయశ్చౌషధీరసైః।
వసామేదోస్థినిర్యాసైర్న కార్యః పుష్టిమిచ్ఛతా॥ 13-155-52 (87396) 
దేవాలయే సభాయాం చ గిరౌ చైత్యచతుష్పథే।
దీపదాతా భవేన్నిత్యం య ఇచ్ఛేద్భూతిమాత్మనః॥ 13-155-53 (87397) 
కులోద్యోతో విశుద్ధాత్మా ప్రకాశత్వం చ గచ్ఛతి।
జ్యోతిషాం చైవ సాలోక్యం దీపదాతా భవేన్నరః॥ 13-155-54 (87398) 
బలికర్మసు వక్ష్యామి గుణాన్కర్మఫలోదయాన్।
దేవయక్షోరగనృణాం భూతానామథ రక్షసాం॥ 13-155-55 (87399) 
యేషాం నాగ్రభుజో విప్రా దేవతాతిథిబాలకాః।
రాక్షసానేవ తాన్విద్ధి నిర్వషట్కారమంగలాన్॥ 13-155-56 (87400) 
తస్మాదగ్రం ప్రయచ్ఛేత దేవభ్యః ప్రతిపూజితం।
శిరసా ప్రణతశ్చాపి హరేద్బలిమతంద్రితః॥ 13-155-57 (87401) 
గృహ్ణంతి దేవతా నిత్యమాశంసంతి సదా గృహాన్।
బాహ్యాశ్చాగంతవో యేఽన్యే యక్షరాక్షసపన్నగాః॥ 13-155-58 (87402) 
ఇతో దత్తేన జీవంతి దేవతాః పితరస్తథా।
తే ప్రీతాః ప్రీణయంత్యేనమాయుషా యశసా ధనైః॥ 13-155-59 (87403) 
బలయః సహ పుష్పైస్తు దేవానాముపహారయేత్।
దధిదుగ్ధమయాః పుణ్యాః సుగంధాః ప్రియదర్శనాః॥ 13-155-60 (87404) 
కార్యా రుధిరమాంసాఢ్యా బలయో యక్షరక్షసాం।
సురాసవపురస్కారా లాజోల్లాపికభూషితాః॥ 13-155-61 (87405) 
నాగానాం దయితా నిత్యం పద్మోత్పలవిమిశ్రితాః।
తిలాన్గుడసుసంపన్నాన్భూతానాముపహారయేత్॥ 13-155-62 (87406) 
అగ్రదాతాఽగ్రభోగీ స్యాద్బలవీర్యసమన్వితః।
తస్మాదగ్రం ప్రయచ్ఛేత దేవభ్యః ప్రతిపూజితం॥ 13-155-63 (87407) 
జ్వలంత్యహరహో వేశ్మ యాశ్చాస్య గృహదేవతాః।
తాః పూజ్యా భూతికామేన ప్రసృతాగ్రప్రదాయినా॥ 13-155-64 (87408) 
ఇత్యేతదసురేంద్రాయ కావ్యః ప్రోవాచ భార్గవః।
సువర్ణాయ మనుః ప్రాహ సువర్ణో నారదాయ చ॥ 13-155-65 (87409) 
నారదోఽపి మయి ప్రాహ గుణానేతాన్మహాద్యుతే।
త్వమప్యేతద్విదిత్వేహ సర్వమాచర పుత్రక॥ ॥ 13-155-66 (87410) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచపంచాశదధికశతతమోఽధ్యాయః॥ 155 ॥

Mahabharata - Anushaasana Parva - Chapter Footnotes

7-155-6 రమణీయే శిలాపృష్ఠ ఇతి ఝ.పాఠః॥ 7-155-7 స్తాం అభవతాం॥ 7-155-16 తపః వర్ణాశ్రమధర్మః। ధర్మో దయాదిః॥ 7-155-17 లతాః ఓషధ్యో వ్రీహ్యాదయః॥ 7-155-40 ప్రవరస్తేషాం ఘృతమిశ్రోఽథ కుంజర ఇతి థ.పాఠః॥ 7-155-46 జ్యోతిర్దీపాది। తేజః కాంతిః। ప్రకాశః కీర్తిః॥ 7-155-47 తమిస్రం అంధకారః। అంధం తమో నామ నరకరూపం। తథా దక్షిణాయనమప్యంధం తమ ఏవ। అత ఉత్తరాయణే రాత్రౌ తమోనాశకం జ్యోతిర్దేయం నరకనివృత్త్యర్థం॥ 7-155-52 హవిషా ఘృతేన ఓషధీరసైః తిలసర్షపాదిస్నేహైః। వసామేదోస్థీని ప్రాణ్యవయవాస్తేషాం నిర్యాసాః స్నేహాః। వసాదయః పృథగ్వా నిర్యాసాత్॥ 7-155-60 దధిద్రప్సయుతాః పుణ్యా ఇతి ధ.పాఠః॥ 7-155-61 లాజోల్లాపికభూషితాః। ఉల్లాపిక ఉపరిలాపనం॥





అనుశాసనపర్వ - అధ్యాయ 156

॥ శ్రీః ॥

13.156. అధ్యాయః 156 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బలిదీపప్రదానకథనోపయోగితయా నహుషచరితకథనారంభః॥ 1 ॥ దేవైర్వరదానపూర్వకమింద్రపదం ప్రాపితేన నహుషేణ పర్పాత్సప్తర్ష్యాదిభిః పర్యాయేణ స్వయానవాహనం॥ 2 ॥ అగస్త్యస్య తద్యానవహనపర్యాయే భృగుణాఽగస్త్యంప్రతి స్వేన నహుషస్యాధఃపాతనప్రతిజ్ఞానం॥ 3 ॥

Mahabharata - Anushaasana Parva - Chapter Text

<a id="anuzAsana-13-156-1x"
name="anuzAsana-13-156-1x">యుధిష్ఠిర ఉవాచ।

శ్రుతం మే భరతశ్రేష్ఠ పుష్పధూపప్రదాయినాం।
ఫలం బలివిధానే చ తద్భూయో వక్తుమర్హసి॥ 13-156-1 (87411) 
ధూపప్రదానస్య ఫలం ప్రదీపస్య తథైవ చ।
బలయశ్చ కిమర్థం వై క్షిప్యంతే గృహమేధిభిః॥ 13-156-2 (87412) 
భీష్మ ఉవాచ। 13-156-3x (7315) 
అత్రాప్యుదాహరంతీమమితిహాసం పురాతనం।
నహుషస్య చ సంవాదమగస్త్యస్య భృగోస్తతా॥ 13-156-3 (87413) 
నహుషో హి మహారాజ రాజర్షిః సుమహాతపాః।
దేవరాజ్యమనుప్రాప్తః సుకృతేనేహ కర్మణా॥ 13-156-4 (87414) 
తత్రాపి ప్రయతో రాజన్నహుషస్త్రిదివే వసన్।
మానుషీశ్చైవ దివ్యాశ్చ కుర్వాణో వివిధాః క్రియాః॥ 13-156-5 (87415) 
మానుష్యస్తత్ర సర్వాః స్మ క్రియాస్తస్య మహాత్మనః।
ప్రవృత్తాస్త్రిదివే రాజందివ్యాశ్చైవ సనాతనాః॥ 13-156-6 (87416) 
అగ్నికార్యాణి సమిధః కుశాః సుమనసస్తథా।
బలయశ్చాన్నలాజాభిర్ధూపనం దీపకర్మ చ॥ 13-156-7 (87417) 
సర్వం తస్య గృహే రాజ్ఞః ప్రావర్తత మహాత్మనః।
జపయజ్ఞాన్మనోయజ్ఞాంస్త్రిదివేఽపి చకార సః॥ 13-156-8 (87418) 
దేవానభ్యర్చయచ్చాపి విధివత్స సురేశ్వరః।
సర్వానేవ యథాన్యాయం యథాపూర్వమరిందమ॥ 13-156-9 (87419) 
అథేనద్రోఽహమితి జ్ఞాత్వా అహంకారం సమావిశత్।
సర్వాశ్చైవ క్రియాస్తస్య పర్యహీయంత భూపతేః॥ 13-156-10 (87420) 
సప్తర్షీన్వాహయామాస వరదానదమాన్వితః।
పరిహీనక్రియశ్చైవ దుర్బలత్వముపేయివాన్॥ 13-156-11 (87421) 
తస్య వాహయతః కాలో మునిముఖ్యాంస్తపోధనాన్।
అహంకారాభిభూతస్య సుమహానత్యవర్తత॥ 13-156-12 (87422) 
అథ పర్యాయశః సర్వాన్వాహనాయోపచక్రమే।
పర్యాయశ్చాప్యగస్త్యస్య సమపద్యత భారత॥ 13-156-13 (87423) 
అథాగత్య మహాతేజా భృగుర్బ్రహ్మవిదాంవరః।
అగస్త్యమాశ్రమస్థం వై సముపేత్యేదమబ్రవీత్॥ 13-156-14 (87424) 
ఏవం వయమసత్కారం దేవేంద్రస్యాస్య దుర్మతేః।
నహుషస్య కిమర్థం వై మర్షయామ మహామునే॥ 13-156-15 (87425) 
అగస్త్య ఉవాచ। 13-156-16x (7316) 
కథమేష మయా శక్యః శప్తుం యస్య మహామునే।
వరదేన వరో దత్తో భవతో విదితశ్చ సః॥ 13-156-16 (87426) 
యో మే దృష్టిపథం గచ్ఛేత్స మే వశ్యో భవేదితి।
ఇత్యనేన వరం దేవో యాచితో గచ్ఛతా దివం॥ 13-156-17 (87427) 
ఏవం న దగ్ధః స మయా భవతా చ న సంశయః।
అన్యేనాప్యృషిముఖ్యేన న దగ్ధో న చ పాతితః॥ 13-156-18 (87428) 
అమృతం చైవ పానాయ దత్తమస్మై పురా విభో।
మహాత్మనా తదర్తం చ నాస్మాభిర్వినిపాత్యతే॥ 13-156-19 (87429) 
ప్రాయచ్ఛత వరం దేవః ప్రజానాం దుఃఖకారణం।
ద్విజేష్వధర్మయుక్తాని స కరోతి నరాధమః॥ 13-156-20 (87430) 
తత్ర యత్ప్రాప్తకాలం నస్తద్బ్రూ వదతాంవర।
భవాంశ్చాపి యథా బ్రూయాత్తత్కర్తాస్మి న సంశయః॥ 13-156-21 (87431) 
భృగురువాచ। 13-156-22x (7317) 
పితామహనియోగేన భవంతం సోఽహమాగతః।
ప్రతికర్తుం బలవతి నహుషే దర్పమోహితే॥ 13-156-22 (87432) 
అద్య హి త్వాం సుదుర్బుద్ధీ రథే యోక్ష్యతి దేవరాట్।
అద్యైనమహముద్వృత్తం కరిష్యేఽనింద్రమోజసా॥ 13-156-23 (87433) 
అద్యేంద్రం స్థాపయిష్యామి పశ్యతస్తే శతక్రతుం।
సంచాల్య పాపకర్మాణమైంద్రాత్స్థానాత్సుదుర్మతిం।  13-156-24 (87434) 
అద్య చాసౌ కుదేవేంద్రస్త్వాం పదా ధర్షయిష్యతి।
దైవోపహతచిత్తత్వాదాత్మనాశాయ మందధీః॥ 13-156-25 (87435) 
వ్యుత్క్రాంతధర్మం తమహం ధర్షణామర్షితో భృశం।
అహిర్భవస్వేతి రుషా శప్స్యే పాపం ద్విజద్రుహం॥ 13-156-26 (87436) 
తత ఏనం సుదుర్బుద్ధిం ధిక్శబ్దాభిహతత్విషం।
ధరణ్యాం పాతయిష్యామి పశ్యతస్తే మహామునే॥ 13-156-27 (87437) 
నహుషం పాపకర్మాణమైశ్వర్యబలమోహితం।
యథా చ రోచతే తుభ్యం తథా కర్తాస్ంయహం మునే॥ 13-156-28 (87438) 
ఏవముక్తస్తు భృగుణా మైత్రావరుణిరవ్యయః।
అగస్త్యః పరమప్రీతో బభూవ విగతజ్వరః॥ ॥ 13-156-29 (87439) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్పంచాశదధికశతతమోఽధ్యాయః॥ 156 ॥

Mahabharata - Anushaasana Parva - Chapter Footnotes

7-156-7 లాజాభిః। ఆర్షం స్త్రీత్వం॥ 7-156-10 అథేంద్రస్య భవిష్యత్వాదహంకారః సమావిశత్ ఇతి ధ.పాఠః॥ 7-156-18 న శప్తో వినిపాతిన ఇతి థ.ధ.పాఠః॥ 7-156-26 శపిష్యే పాపమోహితమితి థ.ధ.పాఠః॥





అనుశాసనపర్వ - అధ్యాయ 157

॥ శ్రీః ॥

13.157. అధ్యాయః 157 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

నహుషేణాగస్త్యస్య స్వయానే యోజనం॥ 1 ॥ తథా తేన సహ శ్రుతిప్రామాణ్యవివాదే స్వవిరుద్ధభాషిణోఽగస్త్యస్య మస్తకే స్వపాదేన తాడనం॥ 2 ॥ తదా తజ్జటాంతర్నిగూఢేన భృగుణా శాపదానేన తస్యాధఃపాతనం॥ 3 ॥ తతో దేవైరింద్రస్య స్వపదేఽభిషేచనం॥ 4 । నహుషస్య స్వకృతపూర్వబలిదీపదానాదిజసుకృతమహింనా పునః స్వర్గప్రాప్తిః॥ 5 ॥

Mahabharata - Anushaasana Parva - Chapter Text

<a id="anuzAsana-13-157-1x"
name="anuzAsana-13-157-1x">యుధిష్ఠిర ఉవాచ।

కథం వై స విపన్నశ్చ కథం వై పాతితో భువి।
కథం దేవేంద్రతాం ప్రాప్తస్తద్భవాన్వక్తుమర్హతి॥ 13-157-1 (87440) 
భీష్మ ఉవాచ। 13-157-2x (7318) 
ఏవం తయోః సంవదతోః క్రియాస్తస్య మహాత్మనః।
సర్వా ఏవ ప్రవర్తంతే యా దివ్యా యాశ్చ మానుషాః॥ 13-157-2 (87441) 
తథైవ దీపదానాని సర్వోపకరణాని వై।
బలికర్మ చ యచ్చాన్యద్వత్సకాశ్చ పృథగ్విధాః॥ 13-157-3 (87442) 
సర్వాస్తస్య సముత్పన్నా దేవేంద్రస్య మహాత్మనః।
దేవలోకే నృలోకే చ సదాచారపురస్కృతాః॥ 13-157-4 (87443) 
తాశ్చోద్భవంతి రాజేంద్ర సమృద్ధ్యై గృహమేధినః।
ధూపప్రదానైర్దీపైశ్చ నమస్కారైస్తథైవ చ॥ 13-157-5 (87444) 
యథా సిద్ధస్య చాన్నస్య గృహ్య చాగ్రం ప్రదీయతే।
బలయశ్చ గృహోద్దేశే తతః ప్రీయంతి దేవతాః॥ 13-157-6 (87445) 
యథా చ గృహిణస్తోషో భవేద్వై బలికర్మణి।
తథా శతగుణా ప్రీతిర్దేవతానాం ప్రజాయతే॥ 13-157-7 (87446) 
ఏవం ధూపప్రదానం చ దీపదానం చ సాధవః।
ప్రయచ్ఛతి నమస్కారైర్యుక్తమాత్మగుణావహం॥ 13-157-8 (87447) 
స్నానేనాద్భిశ్చ యత్కర్మ క్రియతే వై విపశ్చితా।
నమస్కారప్రయుక్తేన తేన ప్రీణంతి దేవతాః॥ 13-157-9 (87448) 
పితరశ్చ మహాభాగా ఋషయశ్చ తపోధనాః।
గృహ్యాశ్చ దేవతాః సర్వాః ప్రీయంతే విధినాఽర్చితాః॥ 13-157-10 (87449) 
ఇత్యేతాం బుద్ధిమాస్థాయ నహుషః స నరేశ్వరః।
సురేంద్రత్వం మహత్ప్రాప్య కృతవానేతదద్భుతం॥ 13-157-11 (87450) 
కస్య చిత్త్వథ కాలస్య భాగ్యక్షయ ఉపస్థితే।
సర్వమేతదవజ్ఞాయ న చకార యథావిధి॥ 13-157-12 (87451) 
తతః స పరిహీణోఽభూత్సురేంద్రో బలదర్పతః।
ధూపదీపాదికవిధిం న యథావచ్చకార హ। 
తతోఽస్య యజ్ఞవిషయో రక్షోభిః పరిబాధ్యతే॥  13-157-13 (87452) 
అథాగస్త్యమృషిశ్రేష్ఠం వాహనాయాజుహావ హ।
ద్రుతం సరస్వతీకూలాత్స్మయన్నివ మహాబలః॥ 13-157-14 (87453) 
తతో భృగుర్మహాతేజా మైత్రావరుణిమబ్రవీత్।
నిమీలయస్వ నయనే జటాం యావద్విశామి తే। 
`సురేంద్రపతనాయేతి స చ నేత్ర న్యమీలయత్॥'  13-157-15 (87454) 
తతోఽగస్త్యస్యాథ జటాం దృష్ట్వా ప్రావిశదచ్యుతః।
భృగుః స సుమహాతేజాః పాతనాయ నృపస్య చ॥ 13-157-16 (87455) 
తతః స దేవరాట్ ప్రాప్తస్తమృషిం వాహనాయ వై।
తతోఽగస్త్యః సురపతిం వాక్యమాహ విశాంపతే। 
యోజయస్వేతి మాం క్షిప్రం కం చ దేశం వహామి తే॥  13-157-17 (87456) 
యత్ర వక్ష్యసి తత్ర త్వాం నయిష్యామి సురాధిప।
ఇత్యుక్తో నరహుషస్తేన యోజయామాస తం మునిం॥ 13-157-18 (87457) 
భృగుస్తస్య జటాంతస్థో బభూవ హృషితో భృశం।
న చాపి దర్శనం తస్య చకార స భృగుస్తదా। 
వరదానప్రభావజ్ఞో నహుషస్య మహాత్మనః॥  13-157-19 (87458) 
న చుకోప తదాఽగస్త్యో యుక్తోఽపి నహుషేణ వై।
తం తు రాజా పదైకేన చోదయామాస భారత। 
`శ్రుతిః స్మృతిః ప్రమాణం వా నేతివాదేన దేవరాట్॥'  13-157-20 (87459) 
న చుకోప స ధర్మాత్మా తతః పాదేన దేవరాట్।
అగస్త్యస్య తదా క్రుద్ధో వామేనాభ్యహనచ్ఛిరః॥ 13-157-21 (87460) 
తస్మిఞ్శిరస్యభిహతే స జటాంతర్గతో భృగుః।
శశాప బలవత్క్రుద్ధో నహుషం పాపచేతసం॥ 13-157-22 (87461) 
యస్మాత్పదాఽవధీః క్రోధాచ్ఛిరసీమం మహామునిం।
తస్మాదాశు మహీం గచ్ఛ సర్పో భూత్వా సుదుర్మతే॥ 13-157-23 (87462) 
శప్తోఽథ స తదా తేన సర్పో భూత్వా పపాత హ।
అదృష్టేనాథ భృగుణా భూతలే భరతర్షభ॥ 13-157-24 (87463) 
భృగుం హి యది సోఽద్రాక్షీన్నహుషః పృథివీపతే।
స శక్తోనాఽభవిష్యద్వై పాతనే తస్య తేజసా॥ 13-157-25 (87464) 
స తు తైస్తైః ప్రదానైశ్చ తపోభిర్నియమైస్తథా।
పతితోఽపి మహారాజ భూతలే స్మృతిమానభూత్॥ 13-157-26 (87465) 
ప్రసాదయామాస భృగుం శాపాంతో మే భవేదితి।
తతోఽగస్త్యః కృపావిష్టః ప్రాసాదయత తం భృగుం। 
శాపాంతార్థం మహారాజ స చ ప్రాదాత్కృపాన్వితః॥  13-157-27 (87466) 
భృగురువాచ। 13-157-28x (7319) 
రాజా యుధిష్ఠిరో నామ భవిష్యతి కురూద్వహః।
స త్వాం మోక్షయితా శాపాదిత్యుక్త్వాఽంతరధీయత॥ 13-157-28 (87467) 
అగస్త్యోఽపి మహాతేజాః కృత్వా కార్యం శతక్రతోః।
స్వమాశ్రమపదం ప్రాయాత్పూజ్యమానో ద్విజాతిభిః॥ 13-157-29 (87468) 
నహుషోఽపి త్వయా రాజంస్తస్మాచ్ఛాపాత్సముద్ధృతః।
జగామ బ్రహ్మభవనం పశ్యతస్తే జనాధిప॥ 13-157-30 (87469) 
తదా స పాతయిత్వా తం నహుషం భూతలే భృగుః।
జగామ బ్రహ్మభవనం బ్రహ్మణే చ న్యవేదయత్॥ 13-157-31 (87470) 
తతః శక్రం సమానాయ్య దేవానాహ పితామహః।
వరదానాన్మమ సురా నహుషో రాజ్యమాప్తవాన్। 
స చాగస్త్యేన క్రుద్ధేన భ్రంశితో భూతలం గతః॥  13-157-32 (87471) 
న చ శక్యం వినా రాజ్ఞా సుఖం వర్తయితుం క్వచిత్।
తస్మాదయం పునః శక్రో దేవరాజ్యేఽభిషిచ్యతాం॥ 13-157-33 (87472) 
ఏవం సంభాషమాణం తు దేవాః పార్థ పితామహం।
ఏవమస్త్వితి సంహృష్టాః ప్రత్యూచుస్తం నరాధిప॥ 13-157-34 (87473) 
సోఽభిషిక్తో భగవతా దేవరాజ్యే చ వాసవః।
బ్రహ్మణా రాజశార్దూల యథాపూర్వం వ్యరోచత॥ 13-157-35 (87474) 
ఏవమేతత్పురావృత్తం నహుషస్య వ్యతిక్రమాత్।
స చ తైరేవ సంసిద్ధో నహుషః కర్మభిః పునః॥ 13-157-36 (87475) 
తస్మాద్దీపాః ప్రదాతవ్యాః సాయం వై గృహమేధిభిః।
దివ్యం చక్షురవాప్నోతి ప్రేత్య దీపస్య దాయకః। 
పూర్ణచంద్రప్రతీకాశా దీపదాశ్చ భవంత్యుత॥  13-157-37 (87476) 
యావదక్షినిమేషాణి జ్వలంతే తావతీః సమాః।
రూపవాన్బలవాంశ్చాపి నరో భవతి దీపదః॥ 13-157-38 (87477) 
య ఇదం శృణుయాద్వాపి పఠతే యో ద్విజోత్తమః।
బ్రహ్మలోకమవాప్నోతి స చ వై నాత్ర సంశయః॥ ॥ 13-157-39 (87478) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తపంచాశదధికశతతమోఽధ్యాయః॥ 157 ॥

Mahabharata - Anushaasana Parva - Chapter Footnotes

7-157-3 వత్సకాః పుత్రాదేర్వార్షికోత్సవాః। యచ్చాన్యదుత్సేకాశ్చేతి థ.ధ.పాఠః॥ 7-157-20 తం తు రాజా ప్రతోదేనేతి ఝ.పాఠః॥ 7-157-30 భవనం తేన పుణ్యేన కర్మణేతి థ.ధ.పాఠః॥ 7-157-38 రూపవాంధర్మవాంశ్చాపీతి ధ.పాఠః॥





అనుశాసనపర్వ - అధ్యాయ 158

॥ శ్రీః ॥

13.158. అధ్యాయః 158 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరం ప్రతి బ్రహ్మస్వాపహారస్యానర్థహేతుతాయా ప్రమాణతయా నృపచండలసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-158-1x"
name="anuzAsana-13-158-1x">యుధిష్ఠిర ఉవాచ।

బ్రాహ్మణస్వాని యే మందా హరంతి భరతర్షభ।
నృశంసకారిణో యోనిం కాం తే గచ్ఛంతి మానవాః॥ 13-158-1 (87479) 
భీష్య ఉవాచ। 13-158-2x (7320) 
పాతకానాం పరం హ్యేతద్బ్రహ్మస్వహరణం బలాత్।
సాన్వయాస్తే వినశ్యంతి చండాలాః ప్రేత్య చేహ చ॥ 13-158-2 (87480) 
అత్రాప్యుదాహరంతీమమితిహాసం పురాతనమం।
చండాలస్య చ సంవాదం క్షత్రబంధోశ్చ భారత॥ 13-158-3 (87481) 
రాజోవాచ। 13-158-4x (7321) 
వృద్ధరూపోఽసి చండాల బాలవచ్చ విచేష్టసే।
శ్వఖరాణాం రజఃసేవీ కస్మాదుద్విజసే గవాం॥ 13-158-4 (87482) 
సాధుభిర్గర్హితం కర్మ చండాలస్య విధీయతే।
కస్మాద్గోరజసా ధ్వస్తమంగం తోయేన సించసి॥ 13-158-5 (87483) 
చండాల ఉవాచ। 13-158-6x (7322) 
బ్రాహ్మణస్య గవాం రాజన్ప్రయాంతీనాం రజః పురా।
సోమముద్ధ్వంసయామాస తం సోమమపిబంద్విజాః॥ 13-158-6 (87484) 
భృత్యానామపి రాజ్ఞస్తు రజసా ధ్వంసితం మఖే।
తత్పానాచ్చ ద్విజాః సర్వే క్షిప్రం నరకమావిశన్॥ 13-158-7 (87485) 
దీక్షితశ్చ స రాజాఽపి క్షిప్రం నరకమావిశత్।
సహ తైర్యాజకైః సర్వైర్బ్రహ్మస్వముపజీవ్య తత్॥ 13-158-8 (87486) 
యేఽపి తత్రాపిబన్క్షీరం ఘృతం దధి చ మానవాః।
బ్రాహ్మణాః సహరాజన్యాః సర్వే నరకమావిశన్॥ 13-158-9 (87487) 
జఘ్నుస్తాః పయసా పుత్రాంస్తథా పౌత్రాన్విధూయ తాన్।
పశూనవేక్షమాణశ్చ సాధువృత్తేన దంపతీ॥ 13-158-10 (87488) 
అహం తత్రావసం రాజన్బ్రహ్మచారీ జితేంద్రియః।
తాసాం మే రజసా ధ్వస్తం భైక్షమాసీన్నరాధిప  13-158-11 (87489) 
చండాలోఽహం తతో రాజన్భుక్త్వా తదభవం నృప।
బ్రహ్మస్వహారీ న నృపః సోఽప్రతిష్ఠాం గతిం యయౌ॥ 13-158-12 (87490) 
తస్మాద్ధరేన్న విప్రస్వం కదాచిదపి కించన।
న పశ్యేన్నానుమోదేచ్చ న హర్తుం కించిదాహరేత్॥ 13-158-13 (87491) 
బ్రహ్మస్వం రజసా ధ్వస్తం భుక్త్వా మాం పశ్య యాదృశం।
తస్మాత్సోమోఽప్యవిక్రేయః పురుషేణ విపశ్చితా॥ 13-158-14 (87492) 
ఏతద్ధి ధనముత్కృష్టం ద్విజానామవిశేషతః।
విక్రయం త్విహ సోమస్య గర్హయంతి మనీషిణః॥ 13-158-15 (87493) 
యే చైనం క్రీణతే తాత యే చ విక్రీణతే జనాః।
తే తు వైవస్వతం ప్రాప్య రౌరవం యాంతి సర్వశః॥ 13-158-16 (87494) 
సోమం తు రజసా ధ్వస్తం విక్రీణన్విధిపూర్వకం।
శ్రోత్రియో వార్ధుషీ భూత్వా నచిరం స వినశ్యతి॥ 13-158-17 (87495) 
నరకం త్రింశతం ప్రాప్య స్వవిష్ఠాముపజీవతి।
బ్రహ్మస్వహారీ నరకాన్యాతనాశ్చానుభూయ తు। 
మలేషు చ కృమిర్భూత్వా శ్వవిష్ఠాముపజీవతీ॥  13-158-18 (87496) 
శ్వచర్యామతిమానం చ సఖిదారేషు విప్లవం।
తులయాధారయద్ధర్మో హ్యతిమానోఽతిరిచ్యతే॥ 13-158-19 (87497) 
ంలానం మాం వికలం పశ్య వివర్ణం హరిణం కృశం।
అతిమానేని మాం పశ్య పాపాం గతిముపాగతం॥ 13-158-20 (87498) 
అహం వై విపులే తాత కులే దనసమన్వితే।
పౌరాణే జన్మని విభో జ్ఞానవిజ్ఞానపారగః॥ 13-158-21 (87499) 
అభవం తత్ర జానానో హ్యేతాందోషాన్మదాత్సదా।
సంరబ్ధ ఏవ భూతానాం పృష్ఠమాంసమభక్షయం॥ 13-158-22 (87500) 
సోఽహం వై విదితః సర్వైర్దూరగో వనినో వనే।
సాధూనాం పరిభావేప్సుర్విప్రాణాం గర్వితో ధనైః। 
ఇమామవస్థాం సంప్రాప్తః పశ్య కాలస్య పర్యయం॥  13-158-23 (87501) 
ఆదీప్తమివ చైలాంతం భ్రమరైరివ చార్దితం।
ధావమానం సుసంరబ్దం ఫశ్య మాం రజసాఽన్వితం॥ 13-158-24 (87502) 
స్వాధ్యాయైస్తు మహాత్పాపం హరంతి గృహమేధినః।
దానైః పృథగ్విధైశ్చాపి విప్రజాత్యాం మనీషిణః॥ 13-158-25 (87503) 
తథా పాపకృతం విప్రమాశ్రమస్తం మహీపతే।
సర్వసంగవినిర్ముక్తం ఛందాంస్యుత్తారయంత్యుత॥ 13-158-26 (87504) 
అహం హి పాపయోన్యాం వై ప్రసూతః క్షత్రియర్షభ।
నిశ్చయం నాధిగచ్ఛామి కథం ముచ్యేయమిత్యుత॥ 13-158-27 (87505) 
జాతిస్మరత్వం చ మమ కేనచిత్పూర్వకర్మణా।
శుభనే యేన మోక్షం వై ప్రాప్తుమిచ్ఛాంయహం నృప॥ 13-158-28 (87506) 
త్వమిమం సంప్రపన్నాయ సంశయం బ్రూహి పృచ్ఛతే।
చండాలత్వాత్కథమహం ముచ్యేయమితి సత్తమ॥ 13-158-29 (87507) 
రాజోవాచ। 13-158-30x (7323) 
చండాల ప్రతిజానీహి యేన మోక్షమవాప్స్యసి।
బ్రాహ్మణార్థే త్యజన్ప్రాణాన్గతిమిష్టామవాప్స్యసి॥ 13-158-30 (87508) 
దత్త్వా శరీరం క్రవ్యాద్భ్యో రణాగ్నౌ ద్విజహేతుకం।
హిత్వా ప్రాణాన్ప్రమోక్షస్తే నాన్యథా మోక్షమర్హసి॥ 13-158-31 (87509) 
భీష్మ ఉవాచ। 13-158-32x (7324) 
ఇత్యుక్తః స తదా తేన బ్రహ్మస్వార్థే పరంతప।
హిత్వా రణముఖే ప్రాణాన్గతిమిష్టామవాప హ॥ 13-158-32 (87510) 
తస్మాద్రక్ష్యం త్వయా పుత్ర బ్రహ్మస్వం భరతర్షభ।
యదీచ్ఛసి మహాబాహో శాశ్వతీం గతిమాత్మనః॥ ॥ 13-158-33 (87511) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టపంచాశదధికశతతమోఽధ్యాయః॥ 158 ॥

Mahabharata - Anushaasana Parva - Chapter Footnotes

7-158-4 రజఃసేవీ రజోగుంఠితః॥ 7-158-5 గోరజసా గోపరాగేణ ప్రచలత్యా ధేనోరూధసః సకాశాత్ప్రసరంత్యః క్షీరవిప్రుషోఽత్ర పరాగపర్యాయేణ రజఃపదేనోచ్యంతే। ధ్వస్తం వ్యాప్తం విప్రుణ్మాత్రేణాపి బ్రహ్మస్వేన దేహస్నిగ్ధత్వం మాభూదితి భావః॥ 7-158-6 రజః క్షీరం కర్తృ మార్గస్థవల్లీరూపం సోమముద్ధ్వంసయామాస నాశితవత్॥ 7-158-10 తా గావః పరైః పీతేన స్వపయసా తేషాం పుత్రపౌత్రాన్ పశూన్ దంపతీ చ జఘ్నుః సద్యోఽల్పాయుషశ్చక్రుః॥ 7-158-16 ఏనం బ్రహ్మస్వసృష్టం॥ 7-158-19 శ్వచర్యాం నీచసేవాం। అతిమానీ ఇతరద్వయాపేక్షయా అత్యంతం పాపీత్యర్థః। స్వస్వదారేషు విప్లవమితి ధ.పాఠః॥ 7-158-22 భూతానాముపరి సదా సంరబ్ద ఏవ కుపిత ఏవేత్యన్వయః॥ 7-158-24 భ్రమరైస్తీక్ష్ణతుండైరర్ద్యమానమివ చేలాంతవద్దహ్యమానమివ క్లిశ్యంతం మాం పశ్య। ఆదీప్తమివ చాలాతమితి థ.పాఠః॥





అనుశాసనపర్వ - అధ్యాయ 159

॥ శ్రీః ॥

13.159. అధ్యాయః 159 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి పుణ్యపాపకర్మఫలభేదస్య పుణ్యకర్మణాం చ తరతమభావస్య చ బోధనాయ తాదృశ కర్మవిశేషసాధ్యఫలవిశేషప్రతిపాదకశక్రగౌతమసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-159-1x"
name="anuzAsana-13-159-1x">యుధిష్ఠిర ఉవాచ।

ఏకో లోకస్తు కృతినాం స్వర్గే లోకే పితామహ।
ఉత తత్రాపి నానాత్వం సర్వం బ్రూహి పితామహ॥ 13-159-1 (87512) 
భీష్మ ఉవాచ। 13-159-2x (7325) 
కర్మభిః పార్థ నానాత్వం లోకానాం యాంతి మానవాః।
పుణ్యాన్పుణ్యకృతో యాంతి పాపాన్పాపకృతో నరాః॥ 13-159-2 (87513) 
అత్రాప్యుదాహరంతీమమితిహాసం పురాతనం।
గౌతమస్య మునేస్తాత సంవాదం వాసవస్య చ॥ 13-159-3 (87514) 
బ్రాహ్మణో గౌతమః కశ్చిన్మృదుర్దాంతో జితేంద్రియః।
మహావనే హస్తిశిశుం పరిద్యూనమమాతృకం॥ 13-159-4 (87515) 
తం దృష్ట్వా జీవయామాస సానుక్రోశో ధృతవ్రతః।
స తు దీర్ఘేణ కాలేని బభూవాతిబలో మహాన్॥ 13-159-5 (87516) 
తం ప్రపన్నం మహాదీర్ఘం ప్రభూతం సర్వతోమదం।
ధృతరాష్ట్రస్వరూపేణ శక్రో జగ్రాహ హస్తినం॥ 13-159-6 (87517) 
హ్రియమాణం తు తం దృష్ట్వా గౌతమః సంశితవ్రతః।
అభ్యభాషత రాజానం ధృతరాష్ట్రం మహాతపాః॥ 13-159-7 (87518) 
మామాహార్షీర్హస్తినం పుత్రమేనం
దుఃఖాత్పుష్టం ధృతరాష్ట్రాత్కృతజ్ఞ। 
మైత్రం సతాం సప్తపదం వదంతి
మిత్రద్రోహో నేహ రాజన్స్పృసేత్త్వాం॥  13-159-8 (87519) 
ఇధ్మోదకప్రదాతారం శూన్యపాలం మమాశ్రమే।
వినీతమాచార్యకులే సుయుక్తం గురుకర్మణి॥ 13-159-9 (87520) 
శిష్టం దాంతం కృతజ్ఞం చ ప్రియం చ సతతం మమ।
న మే విక్రోశతో రాజన్హర్తుమర్హసి కుంజరం॥ 13-159-10 (87521) 
ధృతరాష్ట్ర ఉవాచ। 13-159-11x (7326) 
గవాం సహస్రం భవతే దదాని
శతాని నిష్కస్య దదాని పంచ। 
అన్యచ్చ విత్తం వివిధం మహర్షే
కిం బ్రాహ్మణస్యేహ గజేన కృత్యం॥  13-159-11 (87522) 
గౌతమ ఉవాచ। 13-159-12x (7327) 
తవైవ గావో హి భవంతు రాజ-
ందాస్యః సనిష్కా వివిధం చ రత్నం। 
అన్యచ్చ విత్తం వివిధం నరేంద్ర
కిం బ్రాహ్మణస్యేహ ధనేన కృత్యం॥  13-159-12 (87523) 
ధృతరాష్ట్ర ఉవాచ। 13-159-13x (7328) 
బ్రాహ్మణానాం హస్తిభిర్నాస్తి కృత్యం
రాజన్యానాం నాగకులాని విప్ర। 
స్వం వాహనం నయతో నాస్త్యధర్మో
నాగశ్రేష్ఠం గౌతమాస్మాన్నివర్త॥  13-159-13 (87524) 
గౌతమ ఉవాచ। 13-159-14x (7329) 
యత్ర ప్రేతో నందతి పుణ్యకర్మా
యత్ర ప్రేతః శోచతే పాపకర్మా। 
వైవస్వతస్య సదనే మహాత్మన-
స్తత్ర త్వాఽహం హస్తినం యాతయిష్యే॥  13-159-14 (87525) 
ధృతరాష్ట్ర ఉవాచ। 13-159-15x (7330) 
యే నిష్క్రియా నాస్తికాః శ్రద్ధధానాః
పాపాత్మాన ఇంద్రియార్థే నిసృష్టాః। 
యమస్య తే యాతనాం ప్రాప్నువంతి
పరం గంతా ధృతరాష్ట్రో న తత్ర॥  13-159-15 (87526) 
గౌతమ ఉవాచ। 13-159-16x (7331) 
వైవస్వతీ సంయమనీ జనానాం
యత్రానృతం నోచ్యతే యత్ర సత్యం। 
యత్రాంబలాన్బలినో ఘాతయంతి
తత్ర త్వాఽహం హస్తినం యాతయిష్యే॥  13-159-16 (87527) 
ధృతరాష్ట్ర ఉవాచ। 13-159-17x (7332) 
జ్యేష్ఠాం స్వసారం పితరం మాతరం చ
గురూన్యథాఽమానయంతశ్చరంతి। 
తథావిధానామేష లోకో మహర్షే
పరం గంతా ధృతరాష్ట్రో న తత్ర॥  13-159-17 (87528) 
గౌతమ ఉవాచ। 13-159-18x (7333) 
మందాకినీ వైశ్రవణస్ రాజ్ఞో
మహాభాగా భోగిజనప్రవేశ్యా। 
గంధర్వయక్షైరప్సరోభిశ్చ జుష్టా
తత్ర త్వాఽహం హస్తినం యాతయిష్యే॥  13-159-18 (87529) 
ధృతరాష్ట్ర ఉవాచ। 13-159-19x (7334) 
అతిథివ్రతాః సువ్రతా యే జనా వై
ప్రతిశ్రయం దదతి బ్రాహ్మణేభ్యః। 
శిష్టాశినః సంవిభజ్యాశ్రితేభ్యో
మందాకినీం తేఽపి హి భూషయంతి॥  13-159-19 (87530) 
గౌతమ ఉవాచ। 13-159-20x (7335) 
మేరోరగ్రే యద్వనం భాతి రంయం
సుపుష్పితం కిన్నరీగీతజుష్టం। 
సుదర్శనా యత్ర జంబూర్విశాలా
తత్ర త్వాఽహం హస్తినం యాతయిష్యే॥  13-159-20 (87531) 
ధృతరాష్ట్ర ఉవాచ। 13-159-21x (7336) 
యే బ్రాహ్మణా మృదవః సత్యశీలా
బహుశ్రుతాః సర్వభూతాభిరామాః। 
యేఽధీయతే సేతిహాసం పురాణం
మధ్వాహుత్యా జుహ్వతి వై ద్విజేభ్యః॥  13-159-21 (87532) 
తథావిధానామేష లోకో మహర్షే
పరం గంతా ధృతరాష్ట్రో న తత్ర। 
యదన్యత్తే విదితం స్థానమస్తి
తద్బ్రూహి త్వం త్వరితో హ్యేష యామి॥  13-159-22 (87533) 
గౌతమ ఉవాచ। 13-159-23x (7337) 
సుపుష్పితం కింనరరాజజుష్టం
ప్రియం వనం నందనం నారదస్య। 
గంధర్వాణామప్సరసాం చ సద్మ
తత్ర త్వాఽహం హస్తినం యాతయిష్యే॥  13-159-23 (87534) 
ధృతరాష్ట్ర ఉవాచ। 13-154-24x (7338) 
యే నృత్యగీతే కుశలా జనాః సదా
దేవాత్మానః ప్రియకామాశ్చరంతి। 
తథావిధానామేష లోకో మహర్షే
పరం గంతా ధృతరాష్ట్రో న తత్ర॥  13-159-24 (87535) 
గౌతమ ఉవాచ। 13-159-25x (7339) 
యత్రోత్తరాః కురవో భాంతి రంయా
దేవైః సార్ధం మోదమానా నరేంద్రః। 
యత్రాగ్నియౌనాశ్చ వసంతి విప్రా
అబ్యోనయః పర్వతయోనయశ్చ॥  13-159-25 (87536) 
యత్ర శక్రో వర్షతి సర్వకామా-
న్యత్ర స్త్రియః కామచారా భవంతి। 
యత్ర చేర్ష్యా నాస్తి నారీనరాణాం
తత్ర త్వాఽహం హస్తినం యాతయిష్యే॥  13-159-26 (87537) 
ధృతరాష్ట్ర ఉవాచ। 13-159-27x (7340) 
యే సర్వభూతేషు నివృత్తకామా
అమాంసాదా న్యస్తదండాశ్చరంతి। 
న హింసంతి స్థావరం జంగమాని
భూతానాం యే సర్వభూతాత్మభూతాః॥  13-159-27 (87538) 
నిరాశిషో నిర్మమా వీతరాగా
లాభాలాభే తుల్యనిందాప్రశంసాః। 
తథావిధానామేష లోకో మహర్షే
పరం గంతా ధృతరాష్ట్రో న తత్ర॥  13-159-28 (87539) 
గౌతమ ఉవాచ। 13-159-29x (7341) 
తతోఽపరే భాంతి లోకాః సనాతనాః
సుపుణ్యగంధా విరజా వీతశోకాః। 
సోమస్య రాజ్ఞః సదనే మహాత్మన-
స్తత్ర త్వాఽహం హస్తినం యాతయిష్యే॥  13-159-29 (87540) 
ధృతరాష్ట్ర ఉవాచ। 13-159-30x (7342) 
యే దానశీలా న ప్రతిగృహ్ణతే సదా
న చాప్యర్థాంశ్చాదదతే పరేభ్యః। 
యేషామదేయమర్హతే నాస్తి కించి-
త్సర్వాతిథ్యాః సుప్రజనా జనాశ్చ॥  13-159-30 (87541) 
యే క్షంతారో నాభిజల్పంతి చాన్యా-
ఞ్శక్తా భూత్వా సతతం పుణ్యశీలాః। 
తథావిధానామేష లోకో మహర్షే
పరం గంతా ధృతరాష్ట్రో న తత్ర॥  13-159-31 (87542) 
గౌతమ ఉవాచ। 13-159-32x (7343) 
తతోఽపరే భాంతి లోకాః సనాతనా
విరాజసా వితమస్కా విశోకాః। 
ఆదిత్యదేవస్య పదం మహాత్మన-
స్తత్ర త్వాఽహం హస్తినం యాతయిష్యే॥  13-159-32 (87543) 
ధృతరాష్ట్ర ఉవాచ। 13-159-33x (7344) 
స్వాధ్యాయశీలా గురుశుశ్రూషకాశ్చ
తపస్వినః సువ్రతాః సత్యసంధాః। 
ఆచార్యాణామప్రతికూలభాషిణో
నిత్యోత్థితా గురుకర్మస్వచోద్యాః॥  13-159-33 (87544) 
తథావిధానామేష లోకో మహర్షే
విశుద్ధానాం భావితో వాగ్యతానాం। 
సత్యే స్థితానాం వేదవిదాం మహాత్మనాం
పరం గంతా ధృతరాష్ట్రో న తత్ర॥  13-159-34 (87545) 
గౌతమ ఉవాచ। 13-159-35x (7345) 
తతోఽపరే భాంతి లోకాః సనాతనాః
సుపుణ్యగంధా విరజా విశోకాః। 
వరుణస్య రాజ్ఞః సదనే మహాత్మన-
స్తత్ర త్వాఽహం హస్తినం యాతయిష్యే॥  13-159-35 (87546) 
ధృతరాష్ట్ర ఉవాచ। 13-159-36x (7346) 
చాతుర్మాస్యైర్యే యజంతే జనాః సదా
తథేష్టీనాం దశశతం ప్రాప్నువంతి। 
యే చాగ్నిహోత్రం జుహ్వతి శ్రద్దధానా
యథాన్యాయం త్రీణి వర్షాణి విప్రాః॥  13-159-36 (87547) 
స్వదారగాణాం ధర్మకృతాం మహాత్మనాం
యథోదితే వర్త్మని సుస్థితానాం। 
ధర్మాన్మనాముద్వహతాం గతిం తాం
పరం గంతా ధృతరాష్ట్రో న తత్ర॥  13-159-37 (87548) 
గౌతమ ఉవాచ। 13-159-38x (7347) 
ఇంద్రస్య లోకా విరజా విశోకా
దురన్వయాః కాంక్షితా మానవానాం। 
తస్యాహం తే భవనే భూరితేజసో
రాజన్నిమం హస్తినం యాతయిష్యే॥  13-159-38 (87549) 
ధృతరాష్ట్ర ఉవాచ। 13-159-39x (7348) 
శతవర్షజీవీ యశ్చ శూరో మనుష్యో
వేదాధ్యాయీ యశ్చ యజ్వాఽప్రమత్తః। 
ఏతే సర్వే శక్రలోకం వ్రజంతి
పరం గంతా ధృతరాష్ట్రో న తత్ర॥  13-159-39 (87550) 
గౌతమ ఉవాచ। 13-159-40x (7349) 
ప్రాజాపత్యాః సంతి లోకా మహాంతో
నాకస్య పృష్ఠే పుష్కలా వీతశోకాః। 
మనీషిణాం సర్వలోకాభయానాం
తత్ర త్వాఽహం హస్తినం యాతయిష్యే॥  13-159-40 (87551) 
ధృతరాష్ట్ర ఉవాచ। 13-159-41x (7350) 
యే రాజానో రాజసూయాభిషిక్తా
ధర్మాత్మానో రక్షితారః ప్రజానాం। 
యే చాశ్వమేధావభృథే ప్లుతాంగా-
స్తేషాం లోకా ధృతరాష్ట్రో న తత్ర॥  13-159-41 (87552) 
గౌతమ ఉవాచ। 13-159-42x (7351) 
తతఃపరం భాంతి లోకాః సనాతనాః
సుపుణ్యగంధా విరజా వీతశోకాః। 
తస్మిన్నహం దుర్లభే చాప్యధృష్యే
గవాం లోకే హస్తినం యాతయిష్యే॥  13-159-42 (87553) 
ధృతరాష్ట్ర ఉవాచ। 13-159-43x (7352) 
యో గోసహస్రీ శతదో మహాత్మా
యో గోశతీ దశ దద్యాచ్చ శక్త్యా। 
తథా దశభ్యో యశ్చ దద్యాదిహైకాం
పంచభ్యో వా దానశీలస్తథైకాం॥  13-159-43 (87554) 
యే జీర్యంతే బ్రహ్మచర్యేణి విప్రా
బ్రాహ్మీం వాచం పరిరక్షంతి చైవ। 
మనస్వినస్తీర్థయాత్రాపరా యే
తే తత్ర మోదంతి తతో విమానైః॥  13-159-44 (87555) 
ప్రభాసం మానసం తీర్థ పుష్కరాణి మహత్సరః।
పుణ్యం చ నైమిషం తీర్థం బాహుదాం కరతోయినీం॥ 13-159-45 (87556) 
గాం హయశిరశ్చైవ విపాశాం స్థూలవాలుకాం।
తూష్ణీం గంగాం శనైర్గంగాం మహాహ్రదమథాపి చ॥ 13-159-46 (87557) 
గోమతీం కౌశికీం పంపాం మహాత్మానో ధృతవ్రతాః।
సరస్వతీదృషద్వత్యౌ యమునాం యే తు యాంతి చ॥ 13-159-47 (87558) 
తత తే దివ్యసంస్థానా దివ్యమాల్యధరాః శివాః।
ప్రయాంతి పుణ్యగంధాఢ్యా ధృతరాష్ట్రో న తత్ర వై॥ 13-159-48 (87559) 
గౌతమ ఉవాచ। 13-159-49x (7353) 
యత్ర శీతభయం నాస్తి న చోష్ణభయమణ్వపి।
న క్షుత్పిపాసే న గ్లానిర్న దుఃఖం న సుఖం తథా॥ 13-159-49 (87560) 
న ద్వేష్యో న ప్రియః కశ్చిన్న బంధుర్న రిపుస్తథా।
న జరామరణే తత్ర న పుణ్యం న చ పాతకం।  13-159-50 (87561) 
తస్మిన్విరజసి స్ఫీతే ప్రజ్ఞాసత్వవ్యవస్థితే।
స్వయంభుభవనే పుణ్యే హస్తినం యాతయిష్యతి॥ 13-159-51 (87562) 
ధృతరాష్ట్ర ఉవాచ। 13-159-52x (7354) 
నిర్ముక్తాః సర్వసంగైర్యే కృతాత్మానో యతవ్రతాః।
అధ్యాత్మయోగసంస్తానైర్యుక్తాః స్వర్గగతిం గతాః॥ 13-159-52 (87563) 
తే బ్రహ్మభవనం పుణ్యం ప్రాప్నువంతీహ సాత్వికాః।
న తత్ర ధృతరాష్ట్రస్తే శక్యో ద్రష్టుం మహామునే॥ 13-159-53 (87564) 
గౌతమ ఉవాచ। 13-159-54x (7355) 
రథంతరం యత్ర బృహచ్చ గీయతే
యత్ర వేదిః పుణ్యజనైర్వృతా చ। 
యత్రోపయాతి హరిభిః సోమపీథీ
తత్ర త్వాఽహం హస్తినం యాతయిష్యే॥  13-159-54 (87565) 
బుధ్యామి త్వాం వృత్రహణం శతక్రతుం
వ్యతిక్రమంతం భువనాని విశ్వా। 
కచ్చిన్న వాచా వృజినం కదాచి-
దకార్షం తే మనసోఽభిషంకాత్॥  13-159-55 (87566) 
శతక్రతురువాచ। 13-159-56x (7356) 
మఘవాఽహం లోకపథం ప్రజానా-
మన్వాగమం పరివాదే గజస్య। 
తస్మాద్భవాన్ప్రణతం మాఽనుశాస్తు
బ్రవీషి యత్తత్కరవాణి సర్వం॥  13-159-56 (87567) 
గౌతమ ఉవాచ। 13-159-57x (7357) 
శ్వేతం కరేణుం మమ పుత్రం హి నాగం
ప్రియం తు మే షష్టివర్షం తు బాలం। 
యో మే వనే వసతోఽభూద్ద్వితీయ-
స్తమేవ మే దేహి సురేంద్ర నాగం॥  13-159-57 (87568) 
శతక్రతురువాచ। 13-159-58x (7358) 
అయం సుతస్తే ద్విజముఖ్యనాగ
ఆఘ్రాయతే త్వామభివీక్షమాణః। 
పాదౌ చ తే నాసికయోపజిఘ్రతే
శ్రేయో మమాధ్యాహి నమశ్చ తేఽస్తు॥  13-159-58 (87569) 
గౌతమ ఉవాచ। 13-159-59x (7359) 
శివం సదైవేహ సురేంద్ర తుభ్యం
ధ్యాయామి పూజాం చ సదా ప్రయుంజే। 
మమాపి త్వం శక్ర శివం దదస్వ
త్వయా దత్తం ప్రతిగృహ్ణామి నాగం॥  13-159-59 (87570) 
శతక్రతురువాచ। 13-159-60x (7360) 
యేషాం వేదా నిహితా వై గుహాయాం
మనీషిణాం సత్యవతాం మహాత్మనాం। 
తేషాం త్వయైకేన మహాత్మనాఽస్మి
బుద్ధస్తస్మాత్ప్రీతిమాంస్తేఽహతద్య॥  13-159-60 (87571) 
హంతైహి బ్రాహ్మణి క్షిప్రం సహ పుత్రేణ హస్తినా।
త్వం హి ప్రాప్తుం శుభాఁల్లోకానహ్నాయ చ చిరాయ చ॥ 13-159-61 (87572) 
భీష్మ ఉవాచ। 13-159-62x (7361) 
స గౌతమం పురుస్కృత్య సహ పుత్రేణ హస్తినా।
దివమాచక్రమే వజ్రీ సద్భిః సహ దురాసదం॥ 13-159-62 (87573) 
ఇదం యః శృణుయాన్నిత్యం యః పఠేద్వా జితేంద్రియః।
స యాతి బ్రహ్మణో లోకం బ్రాహ్మణో గౌతమో యథా॥ ॥ 13-159-63 (87574) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనషష్ట్యధికశతతమోఽధ్యాయః॥ 159 ॥

Mahabharata - Anushaasana Parva - Chapter Footnotes

7-159-2 పుణ్యపాపయోరివ పుణ్యానామవాంతరభేదోఽస్తీత్యర్థః॥ 7-159-11 దాసీశతం నిష్కశతాని పంచ। ఇతి ఝ.పాఠః॥ 7-159-12 బ్రాహ్మణస్య బ్రాహ్మణసంబంధినా ధనేన॥ 7-159-14 యాతయిష్యే హస్తినం। స్వీయం ఫలం త్వత్తో గ్రహీష్యే ఇత్యర్థః। హస్తినం యాచయిష్యే ఇతి క.ఙ.ధ.పాఠః॥ 7-159-18 యథా శత్రుం మదమత్తాశ్చరంతి ఇతి ఝ.పాఠః॥ 7-159-25 అగ్నియౌనా ధృష్టద్యుంనవదగ్నిరేవ యౌనం యోనిర్యేషాం తే॥ 7-159-31 క్షంతారః క్షమిణః॥ 7-159-51 హస్తినం మే ప్రదాస్యసి ఇతి ఝ.పాఠః॥





అనుశాసనపర్వ - అధ్యాయ 160

॥ శ్రీః ॥

13.160. అధ్యాయః 160 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి విప్రవచనస్యైహికపారత్రికశ్రేయస్సాధనత్వకథనం॥ 1 ॥ తథాఽనశనస్య మహాతపస్త్వకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-160-1x"
name="anuzAsana-13-160-1x">యుధిష్ఠిర ఉవాచ।

దానం బహువిధాకారం శాంతిః సత్యమహింసితం।
స్వదారతుష్టిశ్చోక్తా తే ఫలం దానస్య వాఽపి యత్॥ 13-160-1 (87575) 
పితామహస్య విదితం కిమన్యత్తపసో బలాత్।
తపసో యత్పరం తేఽద్య తన్నో వ్యాఖ్యాతుమర్హసి॥ 13-160-2 (87576) 
భీష్మ ఉవాచ। 13-160-3x (7362) 
తపసః ప్రక్షయో యావత్తాల్లోకో యుధిష్ఠిర।
మతం మమాత్ర కౌంతేయ తపో నానశనాత్పరం॥ 13-160-3 (87577) 
అత్రాప్యుదాహరంతీమమితిహాసం పురాతనం।
భగీరథస్య సంవాదం బ్రహ్మణశ్చ మహాత్మనః॥ 13-160-4 (87578) 
అతీత్య సురలోకం చ గవాం లోకం చ భారత।
ఋషిలోకం చ సోఽగచ్ఛద్భగీరథ ఇతి శ్రుతం॥ 13-160-5 (87579) 
తం తు దృష్ట్వా వచః ప్రాహ బ్రహ్మా రాజన్భగీరథం।
కథం భగీరథాఽఽగాస్త్వమిమం లోకం దురాసదం॥ 13-160-6 (87580) 
న హి దేవా న గంధర్వా న మనుష్యా భగీరథ।
ఆయాంత్యతప్తతపసః కథం వై త్వమిహాగతః॥ 13-160-7 (87581) 
భగీరథ ఉవాచ। 13-160-8x (7363) 
నిశ్శంకమన్నమదదాం బ్రాహ్మణోభ్యః
శతం సహస్రాణి సదైవతానాం। 
బ్రాహ్మం వ్రతం నిత్యమాస్థాయ విద్వ-
న్న త్వేవాహం తస్య ఫలాదిహాగాం॥  13-160-8 (87582) 
దశైకరాత్రాందశపంచరాత్రా-
నేకాదశైకాదశకాన్క్రతూంశ్చ। 
జ్యోతిష్టోమానాం చ శతం యదిష్టం
ఫలేన తేనాపి చ నాగతోఽహం॥  13-160-9 (87583) 
యచ్చావసం జాహ్నవీతీరనిత్యః
శతం సమాస్తప్యమానస్తపోఽహం। 
అదాం చ తత్రాశ్వతరీసహస్రం
నారీపురం న చ తేనాహమాగాం॥  13-160-10 (87584) 
దశాయుతాని చాశ్వానాం గోఽయుతాని చ వింశతిం।
పుష్కరేషు ద్విజాతిభ్యః ప్రాదాం శతసహస్రశః॥ 13-160-11 (87585) 
సువర్ణచంద్రోత్తమధారిణీనాం
కన్యోత్తమానామదదం సహస్రం। 
షష్టిం సహస్రాణి విభూషితానాం
జాంబూనదైరాభరణైర్న తేన॥  13-160-12 (87586) 
దశార్బుదాన్యదదం గోసవేజ్యా-
స్వేకైకశో దశ గా ఓకనాథ। 
సమానవత్సాః పయసా సమన్వితాః
సువర్ణకాంస్యోపదుహా న తేన॥  13-160-13 (87587) 
ఆప్తోర్యామేషు నియతమేకైకస్మిందశాదదం।
గృష్టీనాం క్షీరదోగ్ధ్రీణాం రోహిణీనాం శతాని చ॥ 13-160-14 (87588) 
దోగ్ధ్రీణాం వై గవాం చాపి ప్రయుతాని దశైవ హ।
ప్రాదాం దశగుణం బ్రహ్మన్న తేనాహమిహాగతః॥ 13-160-15 (87589) 
వాజినాం బాహ్లిజాతానామయుతాన్యదదం దశ।
కర్కాణాం హేమమాలానాం న చ తేనాహమాగతః॥ 13-160-16 (87590) 
కోటీశ్చ కాంచనస్యాష్టౌ ప్రాదాం బ్రహ్మందశాన్వహం।
ఏకైకస్మిన్క్రతౌ తేన ఫలేనాహం న చాగతః॥ 13-160-17 (87591) 
వాజినాం శ్యామకర్ణానాం హరితానాం పితామహ।
ప్రాదాం హేమస్రజాం బ్రహ్మన్కోటీర్దశ చ సప్త చ॥ 13-160-18 (87592) 
ఈషాదంతాన్మహాకాయాన్కాంచతస్రగ్విభూషితాన్।
పద్మినో వై సహస్రాణి ప్రాదాం దశ చ సప్త చ॥ 13-160-19 (87593) 
అలంకృతానాం దేవేశ దివ్యైః కనకభూషణైః।
రథానాం కాంచనాంగానాం సహస్రాణ్యదదం దశ॥ 13-160-20 (87594) 
సప్త చాన్యాని యుక్తాని వాజిభిః సమలంకృతైః।
దక్షిణావయవాః కేచిద్వేదైర్యే సంప్రకీర్తితాః॥ 13-160-21 (87595) 
వాజపేయేషు దశసు ప్రాదాం తేష్వపి చాప్యహం।
శక్రతుల్యప్రభావాణామిజ్యయా విక్రమేణ హ॥ 13-160-22 (87596) 
సహస్రం నిష్కకంఠానామదదం దక్షిణామహం।
విజిత్య భూపతీన్సర్వానర్థైరిష్ట్వా పితామహ। 
అష్టభ్యో రాజసూయేభ్యో న చ తేనాహమాగతః॥  13-160-23 (87597) 
స్రోతశ్చ యావద్గంగాయాశ్ఛన్నమాసీజ్జగత్పతే।
దక్షిణాభిః ప్రవృత్తాభిర్మమ నాగాం చ తత్కృతే॥ 13-160-24 (87598) 
వాజినాం చ సహస్రే ద్వే సువర్ణశతభూషితే।
వరం గ్రామశతం చాహమేకైకస్యాం తిథావదాం॥ 13-160-25 (87599) 
తపస్వీ నియతాహారః శమమాస్థాయ వాగ్యతః।
దీర్ఘకాలం హిమవతి గంగార్థమచరం తపః॥ 13-160-26 (87600) 
మూర్ధ్నా హరం మహాదేవం ప్రణంయాభ్యర్చయన్నృపః।
న తేనాప్యహమాగచ్ఛం ఫలేనేహ పితామహ॥ 13-160-27 (87601) 
శంయాక్షేపైరయజం యచ్చ దేవా-
ఞ్శతైః క్రతూనామయుతైశ్చాపి యచ్చ। 
త్రయోదశద్వాదశాహైశ్చ దేవ
సపౌండరీకైర్న చ తేషాం ఫలేన॥  13-160-28 (87602) 
అష్టౌ సహస్రాణి కకుద్మినామహం
శుక్లర్షభాణామదదం ద్విజేభ్యః। 
ఏకైకం వై కాంచనం శృంగమేభ్యః
పత్నీశ్చైషామదదం నిష్కకంఠీః॥  13-160-29 (87603) 
హిరణ్యరత్ననిచయానదదం రత్నపర్వతాన్।
ధనధాన్యైః సమృద్ధాంశ్చ గ్రామాఞ్శతసహస్రశః॥ 13-160-30 (87604) 
శతం శతానాం గృష్టీనామదదం చాప్యతంద్రితః।
ఇష్ట్వాఽనేకైర్మహాయజ్ఞైర్బ్రాహ్మణేభ్యో న తేన చ॥ 13-160-31 (87605) 
ఏకాదశాహైరయజం సదక్షిణై-
ర్ద్విర్ద్వాదశాహైరశ్వమేధైశ్చ దేవ। 
గవాం ధనైః షోడశభిశ్చ బ్రహ్మం-
స్తేషాం ఫలేనేహ న చాగతోఽస్మి॥  13-160-32 (87606) 
నిష్కైకకంఠమదదం యోజనాయతం
తద్విస్తీర్ణం కాంచనపాదపానాం। 
వనం చూతానాం రత్నవిభూషితానాం
నచైవ తేషామాగతోఽహం ఫలేన॥  13-160-33 (87607) 
తురాయణం హి వ్రతమప్యధృష్య-
మక్రోధనోఽకరవం త్రింశదబ్దాన్। 
శతం గవామష్టశతాని చైవ
దినేదినే హ్యదదం బ్రాహ్మణేభ్యః॥  13-160-34 (87608) 
పయస్వినీనామథ రోహిణీనాం
తథైవాన్యాననడుహో లోకనాథ। 
ప్రాదాం నిత్యం బ్రాహ్మణేభ్యః సురేశ
నేహాగతస్తేన ఫలేన చాహం॥  13-160-35 (87609) 
`శంయాక్షేపేణ పృథివీం త్రిధా పర్యచరం యజన్।'
త్రింశదగ్నీనహం బ్రహ్మన్నయజం యచ్చ నిత్యదా। 
అష్టాభిః సర్వమేధైశ్చ నరమేధైశ్చ సప్తభిః॥  13-160-36 (87610) 
దశభిర్విశ్వజిద్భిశ్చ శతైరష్టాదశోత్తరైః।
న చైవ తేషాం దేవేశ ఫలేనాహమిహాగమం॥ 13-160-37 (87611) 
సరయ్వాం బాహుదాయాం చ గంగాయామథ నైమిషే।
గవాం శతానామయుతమదదం న చ తేన వై॥ 13-160-38 (87612) 
ఇంద్రేణ గుహ్యం నిహితం వై గుహాయాం
యద్భార్గవస్తపసేహాభ్యవిందత్। 
జాజ్వల్యమానముశనస్తేజసేహ
తత్సాధయామాసమహం వరేణ్య॥  13-160-39 (87613) 
`బ్రాహ్మణార్థాయ కర్మాణి రణం చైవ కరోమి యత్।'
తతో మే బ్రాహ్మణాస్తుష్టాస్తస్మిన్కర్మణి సాధితే। 
`పూజితైర్బ్రాహ్మణైర్నిత్యం న చ తేనాహమాగతః॥'  13-160-40 (87614) 
సహస్రమృషయశ్చాసన్యే వై తత్ర సమాగతాః।
ఉక్తస్తైరస్మి గచ్ఛ త్వం బ్రహ్మలోకమితి ప్రభో॥ 13-160-41 (87615) 
ప్రీతేనోక్తః సహస్రేణ బ్రాహ్మణానామహం ప్రభో।
ఇమం లోకమనుప్రాప్తో మా భూత్తేఽత్ర విచారణా॥ 13-160-42 (87616) 
కామం యథావద్విహితం విధాత్రా
పృష్టేన వాచ్యం తు మయా యథావత్। 
తపో హి నాన్యచ్చానశనాన్మతం మే
నమోస్తు తే దేవవర ప్రసీద॥  13-160-43 (87617) 
భీష్మ ఉవాచ। 13-160-44x (7364) 
ఇత్యుక్తవంతం బ్రహ్మి తు రాజానం స భగీరథం।
పూజయామాస పూజార్హం విధిదృష్టేన కర్మణా॥ 13-160-44 (87618) 
తస్మాదనశనైర్యుక్తో విప్రాన్పూజ్య నిత్యదా।
విప్రాణాం వచనాత్సర్వం పరత్రేహం చ సిధ్యతి॥ 13-160-45 (87619) 
వాసోభిరన్నైర్గోభిస్చ శుభైర్నైవేశికైరపి।
శుభైః సురక్షణైశ్చాపి స్తోష్యా ఏవ ద్విజాస్తథా। 
ఏతదేవ పరం గుహ్యమలోభేన సమాచర॥ ॥  13-160-46 (87620) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షష్ట్యధికశతతమోఽధ్యాయః॥ 160 ॥

Mahabharata - Anushaasana Parva - Chapter Footnotes

7-160-1 అహింసితమహింసా॥ 7-160-2 తపసః కృచ్ఛ్రచాంద్రాయణాదేర్బలాదన్యత్కిం బలవత్తరం విదితం న కిమప్యపితు తపసస్తపసాం మధ్యే యత్పరం॥ 7-160-3 లోకో భోగ్యప్రదేశః॥ 7-160-5 బ్రహ్మలోకం చ సోగచ్ఛత్ ఇతి క.పాఠః॥ 7-160-9 ఏకరాత్రాదయః క్రతువిశేషాః॥ 7-160-10 నారీపురం కన్యాసమూహమదాం॥ 7-160-12 చంద్రో భూషణవిశేషః। న తేనాహమాగామిత్యనువర్తతే॥ 7-160-13 ఏకైకశో బ్రాహ్మణాయ దశ గాః॥ 7-160-14 ఆప్తోర్యామః సోమయాగః॥ 7-160-16 కర్కాణాం శుక్లాశ్వానాం॥ 7-160-19 పద్మినః పద్మచిహ్నాన్॥ 7-160-21 దక్షిణారూపా యజ్ఞాంగభూతా దక్షిణావయవాః॥ 7-160-23 నిష్కకంఠానాం యుద్ధే జితానాం రాజ్ఞాం సహస్రం విప్రేభ్యో విప్రవచనాద్దిక్షిణా అదదం ఉత్సృష్టవాన్॥ 7-160-28 శంయా పృథుబుధ్నః కాష్ఠదండః। స బలేనాక్షిప్తో యావద్దూరం పతతి తావద్దేశో యస్య వేదికాయా భవతి స శంయాక్షోపోయాగః। దేవాన్ సాద్యస్కానామయుతైశ్చాపి యత్తత్ ఇతి ఝ.పాఠః॥ 7-160-32 ఆర్కాయణైః షోడశభిశ్చ ఇతి ఝ.పాఠః॥ 7-160-33 కాంచనమయానాం వృక్షాణాం చూతానాం నానావర్ణరత్నఖచితానాం వనమిత్యర్థః॥ 7-160-36 అగ్నీనగ్నిచయనాని ॥ 7-160-39 గుహాయాం నిహితం గోపితం గుహ్యం యదనశనం తపసా అభ్యవిందత్ ఆజ్ఞాసీత్। ఉశనస్తేజసా శుక్రస్య బలేన జాజ్వల్యమానం। తచ్చ వాక్యశేషాత్సర్వబోగత్యాగాత్మకమనశనం సర్వభోగైర్బ్రాహ్మణానాం సంతర్పణం చ। సాధయామాసమిత్యార్షం॥





అనుశాసనపర్వ - అధ్యాయ 161

॥ శ్రీః ॥

13.161. అధ్యాయః 161 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రత్యాయుష్యానాయుష్యకారణశుభాశుభకర్మప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-161-1x"
name="anuzAsana-13-161-1x">యుధిష్ఠిర ఉవాచ।

శతాయురుక్తః పురుషః శతవీర్యశ్చి వైదికే।
కస్మాన్ంరియంతే పురుషా బాలా అపి పితామహ॥ 13-161-1 (87621) 
ఆయుష్మాన్కేన భవతి అల్పాయుర్వాఽపి మానవః।
కేన వా లభతే కీర్తిం కేన వా లభతే శ్రియం॥ 13-161-2 (87622) 
తపసా బ్రహ్మచర్యేణ జపైర్హోమైస్తథా పరైః।
జన్మనా యది వాఽచారాత్తన్మే బ్రూహి పితామహ॥ 13-161-3 (87623) 
భీష్మ ఉవాచ। 13-161-4x (7365) 
అత్ర తేఽహం ప్రవక్ష్యామి యన్మాం త్వమనుపృచ్ఛసి।
అల్పాయుర్యేన భవతి దీర్ఘాయుర్యేని మానవః॥ 13-161-4 (87624) 
యేన వా లభతే కీర్తిం యేన వా లభతే శ్రియం।
యథా చ వర్తయన్పురుషః శ్రేయసా సంప్రయుజ్యతే॥ 13-161-5 (87625) 
ఆచారాల్లభతే హ్యాయురాచారాల్లభతే శ్రియం।
ఆచారాత్కీర్తిమాప్నోతి పురుషః ప్రేత్య చేహ చ॥ 13-161-6 (87626) 
దురాచారో హి పురుషో నేహాయుర్విందతే మహత్।
త్రసంతి చాస్య భూతాని తథా పరిభవంతి చ॥ 13-161-7 (87627) 
తస్మాత్కుర్యాదిహాచారం య ఇచ్ఛేద్భూతిమాత్మనః।
అపి పాపశరీరస్య ఆచారో హంత్యలక్షణం॥ 13-161-8 (87628) 
ఆచారలక్షణో ధర్మః సంతశ్చారిత్రలక్షణాః।
సాధూనాం చ యథావృత్తమేతదాచారలక్షణం॥ 13-161-9 (87629) 
అప్యదృష్టం శ్రవాదేవ పురుషం ధర్మచారిణం।
స్వాని కర్మాణి కుర్వాణం తం జనాః కుర్వతే ప్రియం॥ 13-161-10 (87630) 
యే నాస్తికా నిష్క్రియాశ్చ గురుశాస్త్రాతిలంఘినః।
అధర్మజ్ఞా దురాచారాస్తే భవంతి గతాయుషః॥ 13-161-11 (87631) 
విశీలా భిన్నమర్యాదా నిత్యం సంకీర్ణమైథునాః।
అల్పాయుషో భవంతీహ నరా నిరయగామినః॥ 13-161-12 (87632) 
సర్వలక్షణహీనోఽపి సముదాచారవాన్నరః।
శ్రద్దధానోఽనసూయుశ్చ శతం వర్షాణి జీవతి॥ 13-161-13 (87633) 
అక్రోధనః సత్యవాదీ భూతానామవిహింసకః।
అనసూయురజిహ్మశ్చ శతం వర్షాణి జీవతి॥ 13-161-14 (87634) 
లోష్ఠమర్దీ తృణచ్ఛేదీ నఖఖాదీ చ యో నరః।
నిత్యోచ్ఛిష్టః సంకుసుకో నేహాయుర్విందతే మహత్॥ 13-161-15 (87635) 
బ్రాహ్మే ముహూర్తే బుధ్యేత ధర్మార్థౌ చానుచింతయేత్।
ఉత్థాయ చోపతిష్ఠేత పూర్వాం సంధ్యాం కృతాంజలిః। 
ఏవమేవాపరాం సంధ్యాం సముపాసీత వాగ్యతః॥  13-161-16 (87636) 
నేక్షేతాదిత్యముద్యంతం నాస్తం యంతం కదాచన।
నోపసృష్టం న వారిస్థం న మధ్యం నభసో గతం॥ 13-161-17 (87637) 
ఋషయో నిత్యసంధ్యత్వాద్దీర్ఘమాయురవాప్నువన్॥  13-161-18 (87638) 
`సదర్భపాణిస్తత్కుర్వన్వాగ్యతస్తన్మనాః శుచిః।'
తస్మాత్తిష్ఠేత్సదా పూర్వాం పశ్చిమాం చైవ వాగ్యతః॥  13-161-19 (87639) 
యే న పూర్వాముపాసంతే ద్విజాః సంధ్యాం న పశ్చిమాం।
సర్వాంస్తాంధార్మికో రాజా శూద్రకర్మాణి కారయేత్॥ 13-161-20 (87640) 
పరదారా న గంతవ్యాః సర్వవర్ణేషు కర్హిచిత్।
నహీదృశమనాయుష్యం లోకే కించన విద్యతే॥ 13-161-21 (87641) 
యాదృశం పురుషస్యేహ పరదారోపసేవనం।
తాదృశం విద్యతే కించిదనాయుష్యం నృణామిహ॥ 13-161-22 (87642) 
యావంతో రోమకూపాః స్యుః స్త్రీణాం గాత్రేషు నిర్మితాః।
తావద్వర్షసహస్రాణి నరకం పర్యుపాసతే॥ 13-161-23 (87643) 
మైత్రం ప్రసాధనం స్నానమంజనం దంతధావనం।
పూర్వాహ్ణ ఏవ కుర్వీత దేవతానాం చ పూజనం॥ 13-161-24 (87644) 
పురీషమూత్రే నోదీక్షేన్నాధితిష్ఠేత్కదాచన।
నాతికల్యం నాతిసాయం న చ మధ్యందినే స్థితే। 
నాజ్ఞాతైః సహ గచ్ఛేత నైకో న వృషలైః సహ॥  13-161-25 (87645) 
పంథా దేయో బ్రాహ్మణాయ గోభ్యో రాజభ్య ఏవ చ।
వృద్ధాయ భారతప్తాయ గర్భిణ్యై దుర్బలాయ చ॥ 13-161-26 (87646) 
ప్రదక్షిణం చ కుర్వీత పరిజ్ఞాతాన్వనస్పతీన్।
చతుష్పదాన్మంగలాంశ్చ మాన్యాన్వృద్ధాంద్విజానపి॥ 13-161-27 (87647) 
మధ్యందినే నిశాకాలే అర్ధరాత్రే చ సర్వదా।
చతుష్పథం న సేవేత ఉభే సంధ్యే తథైవ చ॥ 13-161-28 (87648) 
ఉపానహౌ న వస్త్రం చ ధృతమన్యైర్న ధారయేత్।
బ్రహ్మచారీ చ నిత్యం స్యాత్పాదం పాదేన నాక్రమేత్॥ 13-161-29 (87649) 
అమావాస్యాం పౌర్ణమాస్యాం చతుర్దశ్యాం చ జన్మని।
అష్టంయామథ ద్వాదశ్యాం బ్రహ్మచారీ సదా భవేత్॥ 13-161-30 (87650) 
వృథా మాంసం న ఖాదేని పృష్ఠమాంసం తథైవ చ।
ఆక్రోశం పరివాదం చ పైశున్యం చ వివర్జయేత్॥ 13-161-31 (87651) 
నారుంతుదః స్యాన్న నృశంసవాదీ
న హీనతో వరమభ్యాదదీత। 
యయాఽస్య వాచా పర ఉద్విజేత 
న తాం వదేద్రుశతీం పాపలోక్యాం॥  13-161-32 (87652) 
అతివాదబాణా ముఖతో నిఃసరంతి
యైరాహతః శోచతి రాత్ర్యహాని। 
పరస్య వా మర్మసు యే పతంతి
తాన్పండితో నావసృజేత్పరేషు॥  13-161-33 (87653) 
సంరోహత్యగ్నినా దగ్ధం వనం పరశునా హతం।
వాచా దురుక్తం బీభత్సం న సంరోహతి వాక్క్షతం॥ 13-161-34 (87654) 
కర్ణినాలీకనారాచాన్నిర్హరంతి శరీరతః।
వాక్శల్యస్తు న నిర్హర్తుం శక్యో హృదిశయో హి సః॥ 13-161-35 (87655) 
హీనాంగానతిరిక్తాంగాన్విద్యాహీనాన్వయోధికాన్।
రూపద్రవిణహీనాంశ్చ సత్యహీనాంశ్చ నాక్షిపేత్॥ 13-161-36 (87656) 
నాస్తిక్యం వేదనిందాం చ పరనిందాం చ కుత్సనం।
ద్వేషస్తంభాభిమానం చ తైక్ష్ణ్యం చ పరివర్జయేత్॥ 13-161-37 (87657) 
పరస్య దండం నోద్యచ్ఛేత్క్రుద్ధో నైనం నిపాతయేత్।
అన్యత్రి పుత్రాచ్ఛిష్యాచ్చ శిక్షార్థం తాడనం స్మృతం॥ 13-161-38 (87658) 
న బ్రాహ్ంణాన్పరివదేన్నక్షత్రాణి న నిర్దిశేత్।
తిథిం పక్షస్య న బ్రూయాత్తథాఽస్యాయుర్న రిష్యతే॥ 13-161-39 (87659) 
`అమావాస్యామృతే నిత్యం దంతధావనమాచరేత్।
ఇతిహాసపురాణాని దానం వేదం చ నిత్యశః। 
గాయత్రీమననం నిత్యం కుర్యాత్సంధ్యాం సమాహితః॥'  13-161-40 (87660) 
కృత్వా మూత్రపురీషే తు రథ్యామాక్రంయ వా పునః।
పాదప్రక్షాలనం కుర్యాత్స్వాధ్యాయే భోజనే తథా॥ 13-161-41 (87661) 
త్రీణి దేవాః పవిత్రాణి బ్రాహ్మణానామకల్పయన్।
అదృష్టమద్భిర్నిర్ణిక్తం యచ్చ వాచా ప్రశస్యతే॥ 13-161-42 (87662) 
యావకం కృసరం మాంసం శష్కులీం పాయసం తథా।
ఆత్మార్థంతం న ప్రకర్తవ్యం దేవార్థం తు ప్రకల్పయేత్॥ 13-161-43 (87663) 
నిత్యమగ్నిం పరిచరేద్భిక్షాం దద్యాచ్చ నిత్యదా।
దంతకాష్ఠే చ సంధ్యాయాం మలోత్సర్గే చ మౌనగః॥ 13-161-44 (87664) 
న చాభ్యుదితసాయీ స్యాత్ప్రాయశ్చిత్తీ తథా భవేత్।
మాతాపితరముత్థాయ పూర్వమేవాభివాదయేత్। 
ఆచార్యమథవాఽప్యంతం తథాఽఽయుర్విదంతే మహత్॥  13-161-45 (87665) 
వర్జయేద్దంతకాష్ఠాని వర్జనీయాని నిత్యశః।
భక్షయేచ్ఛాస్త్రదృష్టాని పర్వస్వపి వివర్జయేత్। 
ఉదఙ్ముఖశ్చ సతతం శౌచం కుర్యాత్సమాహితః॥  13-161-46 (87666) 
అకృత్వా దేవపూజాం చ నాచరేద్దంతధావనం।
అకృత్వా దేవపూజాం చ నాన్యం గచ్ఛేత్కదాచన। 
అన్యత్ర తు గురుం వృద్ధం ధార్మికం వా విచక్షణం॥  13-161-47 (87667) 
అవలోక్యో న చాదర్శో మలినో బుద్ధిమత్తరైః।
న చాజ్ఞాతాం స్త్రియం గచ్ఛేద్గర్భిణీం వా కదాచన॥ 13-161-48 (87668) 
దారసంగ్రహణాత్పూర్వం నాచరేన్మైథునం బుధః।
అన్యథా త్వవకీర్ణః స్యాత్ప్రాయశ్చిత్తం సదాఽఽచరేత్॥ 13-161-49 (87669) 
నీదీక్షేత్పరదారాంశ్చ రహస్యేకాసనో భవేత్।
ఇంద్రియాణి సదా యచ్ఛేత్స్వగ్నే శుద్ధమనా భవేత్॥ 13-161-50 (87670) 
ఉదక్శిరా న స్వపేత తథా ప్రత్యక్శిరా న చ।
ప్రాక్శిరాస్తు స్వపేద్విద్వాంస్తథా వై దక్షిణాశిరాః॥ 13-161-51 (87671) 
న భగ్నే నావశీర్ణో చ శయనే ప్రస్వపీత చ।
నాంతర్ధానేన సంయుక్తే న చ తిర్యక్కదాచన॥ 13-161-52 (87672) 
న చాపి గచ్ఛేత్కార్యేణ సమయాద్వాఽపి నాస్తికైః।
ఆసనం తు పదాఽఽకృష్య న ప్రసజ్జేత్తథా నరః॥ 13-161-53 (87673) 
న నగ్నః కర్హిచిత్స్నాయాన్న నిశాయాం కదాచన।
స్నాత్వా చ నావమృజ్యేత గాత్రాణి సువిచక్షణః। 
న నిశాయాం పునః స్నాయాదాపద్యగ్నిద్విజాంతికే॥  13-161-54 (87674) 
న చానులింపేదస్నాత్వా వాసశ్చాపి న నిర్ధునేత్।
ఆర్ద్ర ఏవ తు వాసాంసి నిత్యం సేవేత మానవః॥ 13-161-55 (87675) 
స్రజశ్చ నావకృష్యేత న బహిర్ధారయీత చ।
ఉదక్యయా చ సంభాషాం న కుర్వీత కదాచన॥ 13-161-56 (87676) 
నోత్సృజేత పురిషం చ క్షేత్రే మార్గస్య చాంతికే।
ఉభే మూత్రపురీషే తు నాప్సు కుర్యాత్కదాచన॥ 13-161-57 (87677) 
దేవాలయేఽథ గోవృందే చైత్యే సస్యేషు విశ్రమే।
భోక్ష్యం భుక్త్వా క్షుతేఽధ్వానం గత్వా మూత్రపురీషయోః। 
ద్విరాచామేద్యథాన్యాయం హృద్గతం తు పిబన్నపః॥  13-161-58 (87678) 
అన్నం బుభుక్షమాణస్తు త్రిముఖేన స్పృశేదపః।
భుక్త్వా చాన్నం తథైవ త్రిర్ద్విః పునః పరిమార్జయేత్॥ 13-161-59 (87679) 
ప్రాఙ్ముఖో నిత్యమశ్నీయాద్వాగ్యతోఽన్నమకుత్సయన్।
ప్రస్కందయేచ్చ మనసా భుక్త్వా చాగ్నిముపస్పృశేత్॥ 13-161-60 (87680) 
ఆయుష్యం ప్రాఙ్ముఖో భుంక్తే యశస్యం దక్షిణాముఖః।
ధన్యం పశ్చాన్ముఖో భుంక్త ఋతం భుంక్త ఉదఙ్ముఖః॥ 13-161-61 (87681) 
`అగ్రాసనో జితక్రోధో బాలపూర్వస్త్వలంకృతః।
ఘృతాహుతివిశుద్ధాన్నం హుతాగ్నిశ్చ క్షిపన్గ్రసేత్॥'  13-161-62 (87682) 
అగ్నిమాలభ్య తోయేన సర్వాన్ప్రాణానుపస్పృశేత్।
గాత్రాణి చైవ సర్వాణి నాభిం పాణితలే తథా॥ 13-161-63 (87683) 
నాధితిష్ఠేత్తుషం జాతు కేశభస్మకపాలికాః।
అన్యస్య చాప్యవస్నాతం దూరతః పరివర్జయేత్॥ 13-161-64 (87684) 
శాంతిహోమాంశ్చ కుర్వీత సావిత్రాణి చ ధారయేత్।
నిషష్ణశ్చాపి ఖాదేన న తు గచ్ఛన్కదాచన॥ 13-161-65 (87685) 
మూత్రం నోత్తిష్ఠతా కార్యం న భస్మని న గోవ్రజే।
ఆర్ద్రపాదస్తు భుంజీత నార్ద్రపాదస్తు సంవిశేత్॥ 13-161-66 (87686) 
ఆర్ద్రపాదస్తు భుంజానో వర్షాణాం జీవతే శతం।
త్రీణి తేజాంసి నోచ్ఛిష్ట ఆలభేత కదాచన। 
అగ్నిం గాం బ్రాహ్మణం చైవ తతా హ్యాయుర్న రిష్యతే॥  13-161-67 (87687) 
త్రీణి జ్యోతీంషి నోచ్ఛిష్ట ఉదీక్షేత కదాచన।
సూర్యాచంద్రమసౌ చైవ నక్షత్రాణి చ సర్వశః॥ 13-161-68 (87688) 
ఊర్ధ్వం ప్రాణా హ్యుత్క్రమంతి యూనః స్థవిర ఆగతే।
ప్రత్యుత్థానాభివాదాభ్యాం పునస్తాన్ప్రతిపద్యతే॥ 13-161-69 (87689) 
అభివాదయీత వృద్ధాంశ్చ దద్యాచ్చైవాసనం స్వయం।
కృతాంజలిరుపాసీత గచ్ఛంతం పృష్ఠతోఽన్వియాత్॥ 13-161-70 (87690) 
న చాసీతాసనే భిన్నే భిన్నకాంస్యం చ వర్జయేత్।
నైకవస్త్రేణ భోక్తవ్యం న నగ్నః స్నాతుమర్హతి॥ 13-161-71 (87691) 
స్పప్తవ్యం నైవ నగ్నేన న చోచ్ఛిష్టోపి సంవిశేత్।
ఉచ్ఛిష్టో న స్పృశేచ్ఛీర్షం సర్వే ప్రాణాస్తదాశ్రయాః॥ 13-161-72 (87692) 
కేశగ్రహం ప్రహారాంశ్చ సిరస్యేతాన్వివర్జయేత్।
న సంహాతాభ్యాం పాణిభ్యాం కండూయేదాత్మనః శిరః। 
న చాభీక్ష్ణం శిరఃస్నాయాత్తథా స్యాయుర్న రిష్యతే॥  13-161-73 (87693) 
శిరఃస్నాతస్తు తైలైశ్చ నాంగం కించిదపి స్పృశేత్।
తిలపిష్టం న చాశ్నీయాద్గతసర్వరసం తథా॥ 13-161-74 (87694) 
నాధ్యాపయేత్తథోచ్ఛిష్టో నాధీయీత కదాచన।
వాతే చ పూతిగంధే చ మనసాఽపి న చింతయేత్॥ 13-161-75 (87695) 
అత్ర గాథా యమోద్గీతాః కీర్తయంతి పురావిదః।
ఆయురస్య నికృంతామి ప్రజ్ఞామస్యాదదే తథా॥ 13-161-76 (87696) 
ఉచ్ఛిష్టో యః ప్రాద్రవతి స్వాధ్యాయం చాధిగచ్ఛతి।
యశ్చానధ్యాయకాలేఽపి మోహాదభ్యస్యతి ద్విజః॥ 13-161-77 (87697) 
తస్య వేదః ప్రణశ్యేత ఆయుశ్చి పరిహీయతే।
తస్మాద్యుక్తో హ్యనధ్యాయే నాధీయీత కదాచన॥ 13-161-78 (87698) 
ప్రత్యాదిత్యం ప్రత్యనలం ప్రతిగాం చ ప్రతిద్విజాన్।
యే మేహంతి చ పంథానం తే భవంతి గతాయుషః॥ 13-161-79 (87699) 
ఉభే మూత్రపురీషే తు దివా కుర్యాదుదఙ్ముఖః।
దక్షిణాభిముఖో రాత్రౌ తథా హన్యుర్న రిష్యతే॥ 13-161-80 (87700) 
త్రీన్కృశాన్నావజానీయాద్దీర్ఘమాయుర్జిజీవిషు।
బ్రాహ్మణం క్షత్రియం సర్పం సర్వే హ్యాశీవిషాస్త్రయః॥ 13-161-81 (87701) 
దహత్యాశీవిషః క్రుద్ధో యావత్పశ్యతి చక్షుషా।
క్షత్రియోపి దహేత్క్రుద్ధో యావత్స్పృశతి తేజసా॥ 13-161-82 (87702) 
బ్రాహ్ంణిస్తు కులం హన్యాద్ధ్యానేనావేక్షితేన చ।
తస్మాదేతత్త్రయం యత్నాదుపసేవేత పండితః॥ 13-161-83 (87703) 
గురుణా వైరనిర్బంధో న కర్తవ్యః కదాచన।
అనుమాన్యః ప్రసాద్యశ్చ గురుః క్రుద్ధో యుదిష్ఠిర॥ 13-161-84 (87704) 
సంయఙ్మిథ్యాప్రవృత్తేఽపి వర్తితవ్యం గురావిహ।
గురునిందా దహత్యాయుర్మనుష్యాణాం న సంశయః॥ 13-161-85 (87705) 
దూరాదావసథాన్మూత్రం దూరాత్పాదావసేచనం।
ఉచ్ఛిష్టోత్సర్జనం చైవ దూరే కార్యం హితైషిణా॥ 13-161-86 (87706) 
రక్తమాల్యం న ధార్యం స్యాచ్ఛుక్లం ధార్యం తు పండితైః।
వర్జయిత్వా తు కమలం తథా కువలయం ప్రభో॥ 13-161-87 (87707) 
రక్తం శిరసి ధార్యం తు తథా వానేయమిత్యపి।
కాంచనీయాఽపి మాలా యా న సా దుష్యతి కర్హిచిత్॥ 13-161-88 (87708) 
స్నాతస్య వర్ణకం నిత్యమార్ద్రం దద్యాద్విశాంపతే॥  13-161-89 (87709) 
విపర్యయం న కుర్వీత వాససో బుద్ధిమాన్నరః।
తథా నాన్యధృతం ధార్యం న చాతివికృతం తథా॥ 13-161-90 (87710) 
అన్యదేవ భవేద్వాసః శయనీయే నరోత్తమ।
అన్యద్రథ్యాసు దేవానామర్చాయామన్యదేవ హి॥ 13-161-91 (87711) 
ప్రియంగుచందనాభ్యాం చ బిల్వేన స్థగరేణ చ।
పృథగేవానులింపేత కేసరేణ చ బుద్ధిమాన్॥ 13-161-92 (87712) 
ఉపవాసం చ కుర్వీత స్నాతః శుచిరలంకృతః।
`నోపవాసం వృథా కుర్యాద్ధనం నాపహరేదిహ॥'  13-161-93 (87713) 
పర్వకాలేషు సర్వేషు బ్రహ్మచారీ సదా భవేత్।
సమానమేకపాత్రే తు భుంజేన్నాన్నం జనేశ్వర॥ 13-161-94 (87714) 
నావలీఢమవజ్ఞాతమాఘ్రాతుం భక్షయేదపి।
తథా నోద్ధృతసారాణి ప్రేక్షతామప్రదాయ చ॥ 13-161-95 (87715) 
నాసంనివిష్టో మేధావీ నాశుచిర్ని చ సత్యు చ।
ప్రతిషిద్ధాన్నం ధర్మేషు భక్ష్యాన్భుంజీత పృష్ఠతః॥ 13-161-96 (87716) 
పిప్పలం చ వటం చైవ శణశాకం తథైవ చ।
ఉదుంబరం న ఖాదేశ్చ భవార్థీ పురుషో నృప॥ 13-161-97 (87717) 
ఆజం గవ్యం చ యన్మాంసం మాయూరం చైవ వర్జయేత్।
వర్జయేచ్ఛుష్కమాంసం చ తథా పర్యుషితం చ యత్॥ 13-161-98 (87718) 
న పాణౌ లవణం విద్వాన్ప్రాశ్నీయాన్న చ రాత్రిషు।
దధిసక్తూన్న దోషాయాం పిబేన్మధు చ నిత్యశః॥ 13-161-99 (87719) 
సాయం ప్రాతశ్చ భుంజీత నాంతరాలే సమాహితః।
వాలేన తు న భుంజీత పరశ్రాద్ధం తథైవ చ॥ 13-161-100 (87720) 
వాగ్యతో నైకవస్త్రశ్చ నాసంవిష్టః కదాచన।
భూమౌ సదైవ నాశ్నీయాన్నాశౌచం న చ శబ్దవత్॥ 13-161-101 (87721) 
తోయపూర్వం ప్రదాయాన్నమతిథిభ్యో విశాంపతే।
పశ్చాద్భుంజీత మేధావీ న చాప్యన్యమనా నరః॥ 13-161-102 (87722) 
సమానమేకపంక్త్యాం తు భోజ్యమన్నం నరేశ్వర।
విషం హాలాహలం భుంక్తే యోఽప్రదాయ సుహృజ్జనే॥ 13-161-103 (87723) 
పానీయం పాయసం సక్తూందధి సర్పిర్మధూన్యపి।
నిరస్య శేషమన్యేషాం న ప్రదేయం తు కస్యచిత్॥ 13-161-104 (87724) 
భుంజానో మనుజవ్యాఘ్ర నైవ శంకాం సమాచరేత్।
దధి చాప్యను పానం వై న కర్తవ్యం భవార్థినా॥ 13-161-105 (87725) 
ఆచంయ చైవ హస్తేని పరిస్రావ్య తథోదకం।
అంగుష్ఠం చరణస్యాథ దక్షిణస్యావసేచయేత్॥ 13-161-106 (87726) 
పాణిం మూర్ధ్ని సమాధాయ స్పృష్ట్వా చాగ్నిం సమాహితః।
జ్ఞాతిశ్రైష్ఠ్యమవాప్నోతి ప్రయోగకుశలో నరః॥ 13-161-107 (87727) 
అద్భిః ప్రాణాన్సమాలభ్య నాభిం పాణితలే తథా।
స్పృశంశ్చైవ ప్రతిష్ఠేత న చాప్యార్ద్రేణ పాణినా॥ 13-161-108 (87728) 
అంగుష్ఠమూలస్య తలే బ్రాహ్మం తీర్తముదాహృతం।
కనిష్ఠికాయాః పశ్చాత్తు దేవతీర్థమిహోచ్యతే॥ 13-161-109 (87729) 
అంగుష్ఠస్య చ యన్మధ్యం ప్రదేశిన్యాశ్చ భారత।
తేన పిత్ర్యాణి కుర్వీత స్పృష్ట్వాఽఽపో న్యాయతః సదా॥ 13-161-110 (87730) 
పరాపవాదం న బ్రూయాన్నాప్రియం చ కదాచన।
న మన్యుః కశ్చిదుత్పాద్యః పురుషేణి భవార్థినా॥ 13-161-111 (87731) 
ఏతితైస్తు కథాం నేచ్ఛేద్దర్శనం చ వివర్జయేత్।
సంసర్గం చ న గచ్ఛేత తథాఽఽయుర్విందతే మహత్॥ 13-161-112 (87732) 
న దివా మైథునం గచ్ఛేన్న కన్యాం న చ బంధకీం।
న చాస్నాతాం స్త్రియం గచ్ఛేత్తథాఽఽయుర్విందతే మహత్॥ 13-161-113 (87733) 
స్వేస్వే తీర్థే సమాచంయ కార్యే సముపకల్పితే।
త్రిః పీత్వాఽఽపో ద్విః ప్రమృజ్య కృతశౌచో భవేన్నరః॥ 13-161-114 (87734) 
ఇంద్రియాణి సకృత్స్పృశ్య త్రిరభ్యుక్ష్య చ మానవః।
కుర్వీత పిత్ర్యం దైవం చ వేదదృష్టేన కర్మణా॥ 13-161-115 (87735) 
బ్రాహ్మణార్థే చ యచ్ఛౌచం తచ్చ మే శృణు కౌరవ।
ప్రవృత్తం చాహితం చోక్త్వా బహుభోజనవత్తదా॥ 13-161-116 (87736) 
సర్వశౌచేషు బ్రాహ్మేణ తీర్థేన సముపస్పృశేత్।
నిష్ఠీవ్య తు తథా క్షుత్వా స్పృశ్యాపో హి శుచిర్భవేత్॥ 13-161-117 (87737) 
నిష్ఠివనే మైథునే చ క్షుతే అక్ష్యావిమేచనే।
ఉదక్యా దర్శనే తద్వన్నగ్నస్యాచమనం స్మృతం। 
స్పృశేత్కర్ణం సప్రణవం సూర్యమీక్షేత్సదా తదా॥  13-161-118 (87738) 
వృద్ధో జ్ఞాతిస్తథా మిత్రమనాథా చ స్వసా గురుః।
కులీనః పండిత ఇతి రక్ష్యా నిఃస్వః స్వశక్తితః। 
గృహే వాసయితవ్యాస్తే ధన్యమాయుష్యమేవ చ॥  13-161-119 (87739) 
గృహే పారావతా ధార్యాః శుకాశ్చ సహశారికాః।
`దేవతాప్రతిమాఽఽదర్శశ్చందనాః పుష్పవల్లికాః॥ 13-161-120 (87740) 
శుద్ధం జలం సువర్ణం చ రజతం గృహమంగలం।'
గృహేష్వేతే న పాపాయ యథా వై తైలపాయికాః॥  13-161-121 (87741) 
ఉద్దీపకాశ్చ గృధ్రాస్చ కపోతా భ్రమరాస్తథా।
నివిశేయుర్యదా తత్ర శాంతిమేవ తదాఽఽచరేత్॥ 13-161-122 (87742) 
అమంగల్యః సతాం శాపస్తథాఽఽక్రోశో మహాత్మనాం।
మహాత్మనోతిగుహ్యాని న వక్తవ్యాని కర్హిచిత్।  13-161-123 (87743) 
అగంయాశ్చ న గచ్ఛేత రాజ్ఞః పత్నీం సఖీస్తథా।
వైద్యానాం బాలవృద్ధానాం భృత్యానాం చ యుధిష్ఠిర  13-161-124 (87744) 
బంధూనాం బ్రాహ్మణానాం చ తథా శారణికస్య చ।
సంబంధినాం చ రాజేంద్ర తథాఽఽయుర్విందతే మహత్॥ 13-161-125 (87745) 
బ్రాహ్మణస్తపతిభ్యాం చ నిర్మితం యన్నివేశనం।
తదా వసేత్సదా ప్రాజ్ఞో భవార్థీ మనుజేశ్వర॥ 13-161-126 (87746) 
సంధ్యాయాం న స్వపేద్రాజన్విద్యాం న చ సమాచరేత్।
న భుంజీత చ మేధావీ తథాఽఽయుర్విందతే మహత్॥ 13-161-127 (87747) 
నక్తం న కుర్యాత్పిత్ర్యాణి నక్తం చైవ ప్రసాధనం।
పానీయస్య క్రియా నక్తం న కార్యా భూతిమిచ్ఛతా॥ 13-161-128 (87748) 
వర్జనీయాశ్చైవ నిత్యం సక్తవో నిశి భారత।
శేషాణి చావదాతాని పానీయం చాపి భోజనే॥ 13-161-129 (87749) 
సౌహిత్యం న చ కర్తవ్యం రాత్రౌ న చ సమాచరేత్।
`న భుక్త్వా మైథునం గచ్ఛేన్న ధావేన్నాతిహాసకం।' 
ద్విజచ్ఛేదం న కుర్వీత భుక్త్వా న చ సమాచరేత్॥  13-161-130 (87750) 
మహాకులే ప్రసూతాం చ ప్రశస్తాం లక్షణైస్తథా।
వయసాఽవరాం సునక్షత్రాం కన్యామావోఢుమర్హతి॥ 13-161-131 (87751) 
అపత్యముత్పాద్య తతః ప్రతిష్ఠాప్య కులం తథా।
పుత్రాః ప్రదేయా జాతేషు కులధర్మేషు భారత॥ 13-161-132 (87752) 
కన్యా చోత్పాద్య దాతవ్యా కులపుత్రాయ ధీమతే।
పుత్రా నివేశ్యాశ్చ కులాద్భృత్యా లభ్యాశ్చ భారత॥ 13-161-133 (87753) 
శిరఃస్నాతోథ కుర్వీత దైవం పిత్ర్యమథాపి చ॥  13-161-134 (87754) 
`తైలం జన్మదినేఽష్టంయాం చతుర్దశ్యాం చ పర్వసు।'
నక్షత్రే న చ కుర్వీత యస్మింజాతో భవేన్నరః। 
న ప్రోష్ఠపదయోః కార్యం తథాఽఽగ్నేయే చ భారత॥  13-161-135 (87755) 
దారుణేషు చ సర్వేషు ప్రత్యరిం చ వివర్జయేత్।
జ్యోతిషే యాని చోక్తాని తాని సర్వాణి వర్జయేత్॥ 13-161-136 (87756) 
ప్రాఙ్ముఖః శ్మశ్రుకర్మాణి కారయేత్సుసమాహితః।
ఉదఙ్ముఖో వా రాజేంద్ర తథాఽఽయుర్విందతే మహత్॥ 13-161-137 (87757) 
`సాముద్రేణాంయసా స్నానం క్షౌరం శ్రాద్ధేషు భోజనం।
అంతర్వత్నీపతిః కుర్వన్న పుత్రఫలమశ్నుతే॥ 13-161-138 (87758) 
సతాం గురూణాం వృద్ధానాం కులస్త్రీణాం విశేషతః।'
పరివాదం న చ బ్రూయాత్పరేషామాత్మనస్తథా। 
పరివాదో హ్యధర్మాయ ప్రోచ్యతే భరతర్షభ॥  13-161-139 (87759) 
వర్జయేద్వ్యంగినీం నారీం తథా కన్యాం నరోత్తమ।
సమార్షాం వ్యంగికాం శ్చైవ మాతుః సకులజాం తథా॥ 13-161-140 (87760) 
వృద్ధాం ప్రవ్రజితాం చైవ తథైవ చ పతివ్రతాం।
తథా నికృష్టవర్ణా చ వర్ణోత్కృష్టాం చ వర్జయేత్।  13-161-141 (87761) 
అయోనిం చ వియోనిం చ న గచ్ఛేత విచక్షణః।
పింగలాం కుష్ఠినీం నారీం న త్వముద్వోఢుమర్హసి॥ 13-161-142 (87762) 
అపస్మారికులే జాతాం నిహీనాం చాపి వర్జయేత్।
శ్విత్రిణాం చ కులే జాతాం క్షయిణాం మనుజేశ్వర॥ 13-161-143 (87763) 
`సురోమశామతిస్థూలాం కన్యాం మాతృపితృస్థితాం।
అలజ్జాం భ్రాతృజాం తుష్టాం వర్జయేద్రక్తకేశినీం॥'  13-161-144 (87764) 
లక్షణైరన్వితా యా చ ప్రశస్తా యా చ లక్షణైః।
మనోజ్ఞాం దర్శనీయాం చ తాం భవాన్వోఢుమర్హతి॥ 13-161-145 (87765) 
మహాకులే నివేష్టవ్యం సదృశే వా యుధిష్ఠిర।
అవరా పతితా చైవ న గ్రాహ్యా భూతిమిచ్ఛతా॥ 13-161-146 (87766) 
అగ్నీనుత్పాద్య యత్నేన క్రియాః సువిహితాశ్చ యాః।
వేదే చ బ్రాహ్మణైః ప్రోక్తాస్తాశ్చ సర్వాః సమాచరేత్॥ 13-161-147 (87767) 
న చేర్ష్యా స్త్రీషు కర్తవ్యా రక్ష్యా దారాశ్చ సర్వశః।
అనాయుష్యా భవేదీర్ష్యా తస్మాదీర్ష్యాం వివర్జయేత్॥ 13-161-148 (87768) 
అనాయుష్యం దివా స్వప్నం తథాఽభ్యుదితశాయితా।
ప్రాతర్నిశాయాం చ తథా యే చోచ్ఛిష్టా భవంతి చ॥ 13-161-149 (87769) 
పారదార్యమనాయుష్యం నాపితోచ్ఛిష్టతా తథా।
యత్నతో వై న కర్తవ్యమత్యాశశ్చైవ భారత॥ 13-161-150 (87770) 
సంధ్యాం న భుంజ్యాన్న స్నాయేన్న పురీషం సముత్సృజేత్।
ప్రయతశ్చ భవేత్తస్యాం న చ కించిత్సమాచరేత్॥ 13-161-151 (87771) 
బ్రాహ్మణాన్పూజయేచ్చాపి తథా స్నాత్వా నరాధిప।
దేవాంశ్చ ప్రణమేత్స్నాతో గురూంశ్చాప్యభివాదయేత్॥ 13-161-152 (87772) 
అనిమంత్రితో న గచ్ఛేత యజ్ఞం గచ్ఛేత దర్శకః।
అనర్చితే హ్యనాయుష్యం గమనం తత్ర భారత॥ 13-161-153 (87773) 
న చైకేన పరివ్రజ్యం న గంతవ్యం తథా నిశి।
`నానాపది పరస్యాన్నమనిమంత్రితమాహరేత్॥ 13-161-154 (87774) 
ఏకోద్దిష్టం న భుంజీత ప్రథమం తు విశేషతః।
సపిండీకరణం వర్జ్యం సవిధానం చ మాసికం॥ 13-161-155 (87775) 
అనాగతాయాం సంధ్యాయాం పశ్చిమాయాం గృహే వసేత్॥  13-161-156 (87776) 
మాతుః పితుర్గురూణాం చ కార్యమేవానుశాసనం।
హితం చాప్యహితం చాపి న విచార్యం నరర్షభ॥ 13-161-157 (87777) 
`క్షత్రియస్తు విశేషేణ ధనుర్వేదం సమభ్యసేత్।'
ధనుర్వేదే చ వేదే చ యత్నః కార్యో నారాధిప॥  13-161-158 (87778) 
హస్తిపృష్ఠేఽశ్వపృష్ఠే చ రథచర్యాసు చైవ హ।
యత్నవాన్భవ రాజేంద్ర యత్నవాన్సువమేధతే॥ 13-161-159 (87779) 
అప్రధృష్యశ్చ శత్రూమాం భృత్యానాం స్వజనస్య చ।
ప్రజాపాలనయుక్తశ్చ నారతిం లభతే క్వచిత్॥ 13-161-160 (87780) 
యుక్తిశాస్త్రం చ తే జ్ఞేయం శబ్దశాస్త్రం చ భారత।
గాంధర్వశాస్త్రం చ కలాః పరిజ్ఞేయా నరాధిప॥ 13-161-161 (87781) 
పురాణమితిహాసాశ్చ తథాఽఽఖ్యానాని యాని చ।
మహాత్మనాం చ చరితం శ్రోతవ్యం నిత్యమేవ తే॥ 13-161-162 (87782) 
`మాన్యానాం మాననం కుర్యాన్నింద్యానాం నిందనం తథా।
గోబ్రాహ్మణార్థే యుధ్యేత ప్రాణానపి పరిత్యజేత్॥ 13-161-163 (87783) 
న స్త్రీషు సజ్జేద్ద్రష్టవ్యం శక్త్యా దానరుచిర్భవేత్।
న బ్రాహ్మణాన్పరిభవేత్కార్పణ్యం బ్రాహ్మణైర్వృతం। 
పతితాన్నాభిభాషేత నాహ్వయేత రజస్వలాం॥'  13-161-164 (87784) 
పత్నీం రజస్వలాం చైవ నాభిగచ్ఛేన్న చాహ్వయేత్।
స్నాతాం చతుర్థే దివసే రాత్రౌ గచ్ఛేద్విచక్షణః॥ 13-161-165 (87785) 
పంచమే దివసే నారీ షష్ఠేఽహని పుమాన్భవేత్।
`ఆషోడశాదృతుర్ముఖ్యః పుత్రజన్మని శబ్దితః'  13-161-166 (87786) 
ఏతేన విధినా పత్నీముపగచ్ఛేత పండితః।
జ్ఞాతిసంబంధిమిత్రాణి పూజనీయాని సర్వశః॥ 13-161-167 (87787) 
యష్టవ్యం చ యథాశక్తి యజ్ఞైర్వివిధదక్షిణైః।
అత ఊర్ధ్వమరణ్యం చ సేవితవ్యం నరాధిప॥ 13-161-168 (87788) 
ఏష తే లక్షణోద్దేశ ఆయుష్యాణాం ప్రకీర్తితః।
శేషస్త్రైవిద్యవృద్ధేభ్యః ప్రత్యాహార్యో యుధిష్ఠిర॥ 13-161-169 (87789) 
ఆచారో భూతిజనన ఆచారః కీర్తివర్ధనః।
ఆచారాద్వర్ధతే హ్యాయురాచారో హంత్యలక్షణం॥ 13-161-170 (87790) 
ఆగమానాం హి సర్వేషామాచారః శ్రేష్ఠ ఉచ్యతే।
ఆచారప్రభవో ధర్మో ధర్మాదాయుర్వివర్ధతే॥ 13-161-171 (87791) 
ఏతద్యశస్యమాయుష్యం స్వర్గ్యం స్వస్త్యయనం మహత్।
అనుకంప్య సర్వవర్ణాన్బ్రహ్మణా సముదాహృతం॥ 13-161-172 (87792) 
య ఇదం శృణుయాన్నిత్యం యశ్చాపి పరికీర్తయేత్।
స శుభాన్ప్రాప్నుయాల్లోకాన్సదాచారపరో నృప॥ ॥ 13-161-173 (87793) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకషష్ట్యధికశతతమోఽధ్యాయః॥ 161 ॥

Mahabharata - Anushaasana Parva - Chapter Footnotes

7-161-3 జపైర్హోమైస్తథౌషధైరితి ఝ.పాఠః॥ 7-161-5 వర్తయన్ అనుతిష్ఠన్॥ 7-161-8 అలక్షణం కుష్ఠాపస్మారాదివిరుద్ధం లక్షణం॥ 7-161-10 శ్రవాత్ శ్రవణాత్। తం పురుషం। జనాః సాధవః॥ 7-161-15 సంకుసుకో దుర్జనః అస్థిరశ్చ। నిత్యోచ్ఛిష్టః సూచకశ్చేతి క.థ.పాఠః॥ 7-161-17 ఉపసృష్టం రాహుగ్రస్తం॥ 7-161-29 ఉపానహౌ చ ఛత్రం చ ఇతి థ.పాఠః॥ 7-161-39 న రిష్యతే న హింస్యతే॥ 7-161-48 త్రీణి భోజ్యాని। అదృష్టం శూద్రోదక్యాదిభిః॥ 7-161-52 అజ్ఞాతామృతుమతీత్వేన కాముకత్వేన వా॥ 7-161-52 అంతర్ధానే అత్యంతమంధకారే। సంయుక్తే ఇతరేణ స్త్ర్యాదినా॥ 7-161-52 స్నాత్వా వాసో న నిర్ధునేత్ ఇతి। న చైవార్ద్రాణి వాసాంసి ఇతి చ.ఝ.పాఠః॥ 7-161-60 ప్రస్కందయేదన్నశేషం కించిత్త్యజేత్। భుక్త్వా చ మనసాగ్నిముపస్పృశేత్॥ 7-161-61 ఋతం నిఃశ్రేయసమిచ్ఛన్నితి శేషః॥ 7-161-63 ప్రాణాన్నాసాదీన్ ఊర్ధ్వచ్ఛిద్రాణి॥ 7-161-64 అవస్నాతం స్నానజలం। అన్యస్య చాప్యుపస్థానం దూరతః పరివర్జయేత్ ఇతి క.థ.ధ.పాఠః॥ 7-161-65 సావిత్రాణి మంత్రవిశేషాన్। శాంతిహోమాంశ్చ కుర్వీత పవిత్రాణి చ కారయేత్ ఇతి క.థ.ధ.పాఠః॥ 7-161-73 నరిష్యతే హింస్యతే॥ 7-161-74 శిరోభ్యక్తేన తైలేనేతి క.థ.ధ.పాఠః॥ 7-161-75 న చింతయేత్ వేదం॥ 7-161-76 ప్రజాస్తస్యాదదే తథా ఇతి ఝ.పాఠః॥ 7-161-85 మిథ్యాప్రవృత్తేపి సంయగ్వర్తితవ్యం॥ 7-161-90 విపర్యయమౌత్తరాధర్యం। అపదశం దశాహీనం। న చాపదశమేవ చేతి ఝ.పాఠః॥ 7-161-93 ఉపవాసం బ్రహ్మచర్యం॥ 7-161-96 ధర్మేషు శ్రాద్ధాదిషు॥ 7-161-100 వాలేన కేశేన ఉపలక్షితం। పరశ్రాద్ధం శత్రుశ్రాద్ధం॥ 7-161-104 నిరస్య పానీయాదీన్విహాయ। అన్యేషాం భక్షాణాం శేషమన్యస్మై న దేయం॥ 7-161-105 అధికం తోయపానం తు న కర్తవ్యం ఇతి ఙ.పాఠః। శంకాం జీర్యతి న వేతి। దధీతి తక్రం త్వనుపానం కర్తవ్యమేవ। యథేష్టం భుంక్ష్వ మాభైషీస్తక్రం సలవణం పిబేతి తస్య దృష్టార్థత్వోక్తేః॥ 7-161-108 ప్రాణాన్నాసాదీన్॥ 7-161-113 నచ వర్ధకీం ఇతి డ.థ.ధ.పాఠః। నచ నర్తకీం ఇతి క.పాఠః॥ 7-161-121 ఏతే తైలపాయికాదివన్న పాపాయ। అభ్యుదయాయేత్యర్థః। పారావతాదయః సర్వే పక్షివిశేషా ఏవ॥ 7-161-125 శారణికస్య రక్షణార్థినః। తథా నాగరికస్య చేతి ధ.పాఠః॥ 7-161-128 ప్రసాధనం కేశానాం సంస్కారాదికం। పానీయస్య క్రియా స్నానం న నక్తం స్రాయాదితి గృహే రాత్రౌ శిరఃస్నాననిషేధః॥ 7-161-132 పుత్రాః ప్రదేయా జ్ఞానేష్వితి ఝ.పాఠః। జ్ఞానేషు బహుజ్ఞాననిమిత్తం పుత్రా దేయా విద్వత్సు సమర్పణీయాః॥ 7-161-133 కులాత్సత్కులసంబంధేన। నివేశ్యా వివాహ్యాః। లభ్యా లంభనీయాః॥ 7-161-135 తైలాభ్యంజనమష్టంయామితి ఙ.థ.పాఠః। ఆగ్నేయే కృత్తికాయాం॥ 7-161-136 స్వనక్షత్రాద్దిననక్షత్రం యావద్గణయిత్వా నవభిర్భాగే హృతే పంచమీ తారా ప్రత్యరిః॥ 7-161-140 వ్యంగినీం న్యూనాంగీం। వ్యంగికాం విరుద్ధాంగేనాధికేన యుక్తాం। సమార్షా సమానప్రవరాం॥ 7-161-142 అయోని అజ్ఞాతకులాం। వియోనిం హీనకులాం॥ 7-161-150 నాపితోచ్ఛిష్టతా శ్మశ్రుకర్మోత్తరమస్నాతతా॥ 7-161-153 దర్శకో ద్రష్టా॥ 7-161-154 పరివ్రజ్యం దేశాంతరే గంతవ్యం॥ 7-161-157 మాతుః పితుశ్చ పుత్రాణాం కార్యమితి థ.పాఠః॥ 7-161-169 ఆయుష్యాణామా**ష్కరాణాం కర్మణాం। ఉద్దేశః సంక్షేపః॥





అనుశాసనపర్వ - అధ్యాయ 162

॥ శ్రీః ॥

13.162. అధ్యాయః 162 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి జ్యేష్ఠకనిష్ఠయోః పరస్పరస్మిన్వర్తనప్రకారాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-162-1x"
name="anuzAsana-13-162-1x">యుధిష్ఠిర ఉవాచ।

కథం జ్యేష్ఠః కనిష్ఠేషు వర్తేత భరతర్షభ।
కనిష్ఠాశ్చ యథా జ్యేష్ఠే వర్తేరంస్తద్బ్రవీహి మే॥ 13-162-1 (87794) 
భీష్మ ఉవాచ। 13-162-2x (7366) 
జ్యేష్ఠవత్తాత వర్తస్వ జ్యేష్ఠోసి హి తథా భవాన్।
గురోర్గరీయసీ వృత్తిర్యా చ శిష్యస్య భారత॥ 13-162-2 (87795) 
న గురావకృతప్రజ్ఞే శక్యం శిష్యేణ వర్తితుం।
గురౌ హి సదృశీ వృత్తిర్యథా శిష్యస్య భారత॥ 13-162-3 (87796) 
అంధః స్యాదంధవేలాయాం జడః స్యాదపి వా బుధః।
పరిహారేణ తద్బ్రూయాద్యస్తేషాం స్యాద్వ్యతిక్రమః॥ 13-162-4 (87797) 
ప్రత్యక్షం భిన్నహృదయా భేదయేయుర్యథాఽహితాః।
`శ్రియాఽభితప్తాస్తద్భేదాన్నభిన్నాః స్యుః సమాహితాః' 
శ్రియాఽభితప్తాః కౌంతేయ భేదకామాస్తథాఽరయః॥  13-162-5 (87798) 
జ్యేష్ఠః కులం వర్ధయతి వినాశయతి వా పునః।
హంతి సర్వమపి జ్యేష్ఠః ప్రాయో దుర్వినయాదిహ॥ 13-162-6 (87799) 
అథ యో వినికుర్వీత జ్యేష్ఠో భ్రాతా యవీయసః।
అజ్యేష్ఠః స్యాదభాగశ్చ నియంయో రాజభిశ్చ సః॥ 13-162-7 (87800) 
నికృతీ హి నరో లోకాన్పాపాన్గచ్ఛత్యసంశయం।
విఫలం తస్య పుత్రత్వం మోఘం జనయితుః స్మృతం॥ 13-162-8 (87801) 
పిత్రోరనర్థాయక కులే జాయతే పాపపూరుషః।
అకీర్తిం జనయత్యేవ కీర్తిమంతర్దధాతి చ॥ 13-162-9 (87802) 
సర్వే చాపి వికర్మస్థా భాగం నార్హంతి సోదరాః।
జ్యేష్ఠోఽపి దుర్వినీతస్తు కనిష్ఠస్తు విశేషతః। 
నాప్రదాయ కనిష్ఠేభ్యో జ్యేష్ఠః కుర్వీత వేతనం॥  13-162-10 (87803) 
అనుజస్య పితుర్దాయో జంఘాశ్రమఫలోఽధ్వగః।
స్వయమీహేత లబ్ధం తు నాకామో దాతుమర్హతి॥ 13-162-11 (87804) 
భ్రాతౄణామవిభక్తానాముత్థానమపి చేత్సహ।
న పుత్రభాగం విషమం పితా దద్యాత్కదాచన।  13-162-12 (87805) 
న జ్యేష్ఠో వాఽవమన్యేత దుష్కృతః సుకృతోఽపి వా।
గురూణామపరాధో హి శక్యః క్షంతవ్య ఏవ చ॥ 13-162-13 (87806) 
యది స్త్రీ యద్యవరజ శ్రేయః పశ్యేత్తదాచరేత్।
ధర్మార్థః శ్రేయ ఇత్యాహుస్త్రయో జ్ఞాతా విధాయకాః॥ 13-162-14 (87807) 
దశాచార్యానుపాధ్యాయ ఉపాధ్యాయాన్పితా దశ।
దశ చైవ పితౄన్మాతా సర్వాం వా పృథివీమపి। 
గౌరవేణాభిభవతి నాస్తి మాతృసమో గురుః॥  13-162-15 (87808) 
మాతా గరీయసీ యచ్చ తేనైతాం మన్యతే గురుం।
జ్యేష్ఠో భ్రాతా పితృసమో మృతే పితరి భారత॥ 13-162-16 (87809) 
స హ్యేషాం వృత్తిదాతా స్యాత్స చైతాన్ప్రతిపాలయేత్।
కనిష్ఠాస్తం నమస్యేరన్సర్వే ఛందానువర్తినః॥ 13-162-17 (87810) 
తమేవ చోపజీవేరన్యథైవ పితరం తథా।
శరీరమేతౌ సృజతః పితా మతా చ భారత॥ 13-162-18 (87811) 
ఆచార్యశిష్టా యా జాతిః సా సత్యా సాఽజరామరా।
జ్యేష్ఠా మాతృసమా చాపి భగినీ భరతర్షభ।  13-162-19 (87812) 
భ్రాతుర్భార్యా చ తద్వత్స్యాద్యస్యా బాల్యే స్తనం పిబేత్॥ ॥  13-162-20 (87813) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విషష్ట్యధికశతతమోఽధ్యాయః॥

Mahabharata - Anushaasana Parva - Chapter Footnotes

7-162-2 యా చ శిష్యస్య గురౌ వృత్తిస్తాం వర్తస్వ॥ 7-162-4 తేషాం గురూణాం॥ 7-162-7 యవీయసః కనిష్ఠాన్॥ 7-162-8 విదులస్యేవ తత్పుష్పం మోఘమితి ఝ.పాఠః॥ 7-162-10 జ్యేష్ఠః కుర్వీత యౌతకమితి ఝ.పాఠః॥ 7-162-11 జంఘాశ్రమ ఏవ ఫలం ధనం యస్య। అధ్వగః ప్రవాసీ। అనుపఘ్నన్పితుర్దాయం ఇతి ఝ.పాఠః॥ 7-162-12 ఉత్థానం భోజనాదౌ విభాగే వా॥ 7-162-14 యది స్త్రీ యది వా కనిష్ఠో దుష్కృతస్తథాపి తస్య శ్రేయ ఆచరేత్॥





అనుశాసనపర్వ - అధ్యాయ 163

॥ శ్రీః ॥

13.163. అధ్యాయః 163 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణి యుధిష్ఠిరంప్రతి పక్షమాసోపవాసఫలప్రతిపాదకాంగిరోవచనానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-163-1x"
name="anuzAsana-13-163-1x">యుధిష్ఠిర ఉవాచ।

సర్వేషామేవ వర్ణానాం ంలేచ్ఛానాం చ పితామహ।
ఉపవాసే మతిరియం కారణం చ న విద్మహే॥ 13-163-1 (87814) 
బ్రహ్మక్షత్రేణ నియమాః కర్తవ్యా ఇతి నః శ్రుతం।
ఉపవాసే కథం తేషాం కృతమస్తి పితామహ।  13-163-2 (87815) 
నియమాంశ్చోపవాసాంశ్చ సర్వేషాం బ్రూహి పార్థివ।
ఆప్నోతి కాం గతిం తాత ఉపవాసపరాయణః॥ 13-163-3 (87816) 
ఉపవాసః పరం పుణ్యం పవిత్రమపి చోత్తమం॥
ఉపోష్యేహ నరశ్రేష్ఠ కిం ఫలం ప్రతిపద్యతే॥ 13-163-4 (87817) 
అధర్మాన్ముచ్యతే కేన ధర్మమాప్నోతి వా కథం।
స్వర్గం పుణ్యం చ లభతే కథం భరతసత్తమ॥ 13-163-5 (87818) 
ఉపోష్య చాపి కిం తేన ప్రయోజ్యం స్యాన్నరాధిప।
ధర్మేణ చ సుఖానర్థాఁల్లభేద్యేన బ్రవీహి మే॥ 13-163-6 (87819) 
వైశంపాయన ఉవాచ। 13-163-7x (7367) 
ఏవం బ్రువాణం కౌంతేయం ధర్మజ్ఞం ధర్మతత్త్వవిత్।
ధర్మపుత్రమిదం వాక్యం భీష్మః శాంతనవోఽబ్రవీత్॥ 13-163-7 (87820) 
ఇదం ఖలు మహారాజ శ్రుతమాసీత్పురాతనం।
ఉపావాసవిధౌ శ్రేష్ఠా గుణా యే భరతర్షభ॥ 13-163-8 (87821) 
ప్రాజాపత్యమాంగిరసం పృష్టవానస్మి భారత।
యథా మాం త్వం తథైవాహం పృష్టవాంస్తం తపోధనం॥ 13-163-9 (87822) 
ప్రశ్నమేతం మయా పృష్టో భగవానగ్నిసంభవః।
ఉపవాసవిధిం పుణ్యమాచష్ట భరతర్షభ॥ 13-163-10 (87823) 
అంగిరా ఉవాచ। 13-163-11x (7368) 
బ్రహ్మక్షత్రే త్రిరాత్రం తు విహితం కురునందన।
ద్విస్త్రిరాత్రమథైకాహం నిర్దిష్టం పురుషర్షభ॥ 13-163-11 (87824) 
వైశ్యాః శూద్రాశ్చ యన్మోహాదుపవాసం ప్రకుర్వతే।
త్రిరాత్రం వా ద్విరాఇత్రం వా తయోర్వ్యుష్టిర్న విద్యతే॥ 13-163-12 (87825) 
చతుర్థభక్తక్షపణం వైశ్యే శూద్రే విధీయతే।
త్రిరాత్రం న తు ధర్మజ్ఞైర్విహితం బ్రహ్మవాదిభిః॥ 13-163-13 (87826) 
పంచంయాం వాఽపి షష్ఠ్యాం చ పౌర్ణమాస్యాం చ భారత।
ఉపోష్య ఏకభక్తేన నియతాత్మా జితేంద్రియః॥ 13-163-14 (87827) 
క్షమావాన్రూపసంపన్నః సురభిశ్చైవ జాయతే।
నానపత్యో భవేత్ప్రాజ్ఞో దరిద్రో వా కదాచన॥ 13-163-15 (87828) 
యజిష్ణుః పంచమీం షష్ఠీం కులే భోజయతే ద్విజాన్।
అష్టమీమథ కౌరవ్య కృష్ణపక్షే చతుర్దశీం। 
ఉపోష్య వ్యాధిరహితో వీర్యవానభిజాయతే॥  13-163-16 (87829) 
మార్గశీర్షం తు వై మాసమేకభక్తేన యః క్షిపేత్।
భోజయేచ్చ ద్విజాఞ్శక్త్యా స ముచ్యేద్వ్యాధికిల్బిషైః॥ 13-163-17 (87830) 
సర్వకల్యాణసంపూర్ణః సర్వౌషధిసమన్వితః।
కృషిభాగీ బహుధనో బహుధాన్యశ్చ జాయతే॥ 13-163-18 (87831) 
పౌషమాసం తు కౌంతేయ భక్తేనైకేన యః క్షిపేత్।
సుభగో దర్శనీయశ్చ యశోభాగీ చ జాయతే॥ 13-163-19 (87832) 
పితృభక్తో మాఘమాసం యః క్షిపేదేకభోజనః।
శ్రీమత్కులే జ్ఞాతిమధ్యే సుభగత్వం ప్రపద్యతే॥ 13-163-20 (87833) 
భగదైవతమాసం తు ఏకభక్తేన యః క్షిపేత్।
`సుభగో దర్శనీయశ్చ యశోభాగీ చ జాయతే।' 
స్త్రీషు వల్లభతాం యాతి వశ్యాశ్చాస్య భవంతి తాః॥  13-163-21 (87834) 
చైత్రం తు నియతో మాసమేకభక్తేన యః క్షిపేత్।
సువర్ణమణిముక్తాఢ్యే కులే మహతి జాయతే॥ 13-163-22 (87835) 
నిస్తరేదేకభక్తేన వైశాఖం యో జితేంద్రియః।
నరో వా యది వా నరీ జ్ఞాతీనాం శ్రేష్ఠతాం వ్రజేత్॥ 13-163-23 (87836) 
జ్యేష్ఠామూలం తు యో మాసమేకభక్తేన సంక్షిపేత్।
ఐశ్వర్యమతులం శ్రేష్ఠం పుమాన్స్త్రీ వా ప్రపద్యతే॥ 13-163-24 (87837) 
ఆషాఢమేకభక్తేన స్థిత్వా మాసమతంద్రితః।
బహుధాన్యో బహుధనో బహుపుత్రశ్చ జాయతే॥ 13-163-25 (87838) 
శ్రావణం నియతో మాసమేకభక్తేన యః క్షిపేత్।
రూపద్రవిణసంపన్నః సుఖీ భవతి నిత్యశః। 
బహుభార్యో బహుధనో బహుపుత్రశ్చి జాయతే॥  13-163-26 (87839) 
ప్రౌష్ఠపాదం తు యో మాసమేకాహారో భవేన్నరః।
గవాఢ్యం స్ఫీతమచలమైశ్వర్యం ప్రతిపద్యతే॥ 13-163-27 (87840) 
తథైవాశ్వయుజం మాసమేకభక్తేన యః క్షిపేత్।
ప్రజ్ఞావాన్వాహనాఢ్యశ్చ బహుపుత్రశ్చ జాయతే॥ 13-163-28 (87841) 
కార్తికం తు నరో మాసం యః కుర్యాదేకభోజనం।
శూరశ్చ బహుభార్యశ్చ కీర్తిమాంశ్చైవ జాయతే॥ 13-163-29 (87842) 
ఇతి మాసా నరవ్యాఘ్ర క్షిపతాం పరికీర్తితాః।
తిథీనాం నియమా యే తు శృణు తానపి పార్థివ॥ 13-163-30 (87843) 
పక్షేపక్షే గతే యస్తు భక్తమశ్నాతి భారత।
గవాఢ్యో బహుపుత్రశ్చ దీర్ఘాయుశ్చ స జాయతే॥ 13-163-31 (87844) 
మాసిమాసి త్రిరాత్రాణి కృత్వా వర్షాణి ద్వాదశ।
గణాధిపత్యం ప్రాప్నోతి నిఃసపత్నమనావిలం॥ 13-163-32 (87845) 
ఏతే తు నియమాః సర్వే కర్తవ్యాః శరదో దశ।
ద్వే చాన్యే భరతశ్రేష్ఠ ప్రవృత్తిరనుకీర్తితా॥ 13-163-33 (87846) 
యస్తు ప్రాతస్తథా సాయం భుంజానో నాంతరా పిబేత్।
అహింసానిరతో నిత్యం జుహ్వానో జాతవేదసం॥ 13-163-34 (87847) 
షడ్భిః స వర్షైర్నృపతే సిధ్యతే నాఇత్ర సంశయః।
అగ్నిష్టోమస్య యజ్ఞస్య ఫలం ప్రాప్నోతి మానవః॥ 13-163-35 (87848) 
అధివాసే సోప్సరసాం నృత్యగీతవినాదితే।
రమతే స్త్రీసహస్రాఢ్యే సుకుతీ విరజా నరః॥ 13-163-36 (87849) 
తప్తకాంచనవర్ణాభం విమానమధిరోహతి।
పూర్ణం వర్షసహస్రం చ బ్రహ్మిలోకే మహీయతే। 
తత్క్షయాదిహ చాగంయ మాహాత్ంయం ప్రతిపద్యతే॥  13-163-37 (87850) 
యస్తు సంవత్సరం పూర్ణమేకాహారో భవేన్నరః।
అతిరాత్రస్య యజ్ఞస్య స ఫలం సముపాశ్నుతే॥ 13-163-38 (87851) 
త్రింశద్వర్షసహస్రాణి స్వర్గే చ స మహీయతే।
తత్క్షయాదిహ చాగంయ మాహాత్ంయం ప్రతిపద్యతే॥ 13-163-39 (87852) 
యస్తు సంవత్సరం పూర్ణం చతుర్థం భక్తమశ్నుతే।
అహింసానిరతో నిత్యం సత్యవాగ్విజితేంద్రియః॥ 13-163-40 (87853) 
వాజపేయస్య యజ్ఞస్య స ఫలం సముపాశ్నుతే।
త్రింశద్వర్షసహస్రాణి స్వర్గలోకే మహీయతే॥ 13-163-41 (87854) 
షష్ఠే కాలే తు కౌంతేయ నరః సంవత్సరం క్షిపన్।
అశ్వమేధస్య యజ్ఞస్య ఫలం ప్రాప్నోతి మానవః॥ 13-163-42 (87855) 
చక్రవాకప్రయుక్తేన విమానేన స గచ్ఛతి।
చత్వారింశత్సహస్రాణి వర్షాణి దివి మోదతే॥ 13-163-43 (87856) 
అష్టమేన తు భక్తేన జీవన్సంవత్సరం నృప।
గవామయనయజ్ఞస్య ఫలం ప్రాప్నోతి మానవః॥ 13-163-44 (87857) 
హంససారసయుక్తేన విమానేన స గచ్ఛతి।
పంచాశతం సహస్రాణి వర్షాణాం దివి మోదతే॥ 13-163-45 (87858) 
పక్షేపక్షే గతే రాజన్యోఽశ్నీయాద్వర్షమేవ తు।
షణ్మాసానశనం తస్య భగవానంగిరాఽబ్రవీత్। 
షష్టిం వర్షసహస్రాణి దివమావసతే చ సః॥  13-163-46 (87859) 
విణానాం వల్లకీనాం చ వేణూనాం చ విశాంపతే।
సుఘోషైర్మధురైః శబ్దైః సుప్తః స ప్రతిబోధ్యతే॥ 13-163-47 (87860) 
సంవత్సరమిహైకం తు మాసిమాసి పిబేదపః।
ఫలం విశ్వజితస్తాత ప్రాప్నోతి స నరో నృప॥ 13-163-48 (87861) 
సింహవ్యాఘ్రప్రయుక్తేన విమానేన స గచ్ఛతి।
సప్తతిం చ సహస్రాణి వర్షాణాం దివి మోదతే॥ 13-163-49 (87862) 
మాసాదూర్ధ్వం నరవ్యాఘ్ర నోపవాసో విధీయతే।
విధిం త్వనశనస్యాహుః పార్థ ధర్మవిదో జనాః॥ 13-163-50 (87863) 
అనార్తో వ్యాధిరహితో గచ్ఛేదనశనం తు యః।
పదేపదే యజ్ఞఫలం స ప్రాప్నోతి న సంశయః॥ 13-163-51 (87864) 
దివం హంసప్రయుక్తేన విమానేన స గచ్ఛతి।
శతం వర్షసహస్రాణాం మోదతే స దివి ప్రభో॥ 13-163-52 (87865) 
శతం చాప్సరసః కన్యా రమయంత్యపి తం నరం।
ఆర్తో వా వ్యాధితో వాఽపి గచ్ఛేదనశనం తు యః॥ 13-163-53 (87866) 
శతం వర్షసహస్రాణాం మోదతే స దివి ప్రభో।
కాంచీనూపురశబ్దేన సుప్తశ్చైవ ప్రబోధ్యతే॥ 13-163-54 (87867) 
సహస్రహంసయుక్తేన విమానేన తు గచ్ఛతి।
స గత్వా స్త్రీశతాకీర్ణే రమతే భరతర్షభ॥ 13-163-55 (87868) 
క్షీణస్యాప్యాయనం దృష్టం క్షతస్య క్షతరోహణం।
వ్యాధితస్యౌషధగ్రామః క్రుద్ధస్య చ ప్రసాదనం॥ 13-163-56 (87869) 
దుఃఖితస్యార్తపూర్వస్య ద్రవ్యాణాం ప్రతిపాదనం।
న చైతద్రోచతే తేషాం యే ధనైః సుఖమేధితాః॥ 13-163-57 (87870) 
అతః స కామసంయుక్తే విమానే హేమసన్నిభే।
రమతే స్త్రీశతాకీర్ణే పురుషోఽలంకృతః శుచిః॥ 13-163-58 (87871) 
స్వస్థః సఫలసంకల్పః సుఖీ విగతకల్మషః।
అనశ్నందేహముత్సృజ్య ఫలం ప్రాప్నోతి మానవః॥ 13-163-59 (87872) 
బాలసూర్యప్రతీకాశే విమానే సోమవర్చసి।
వైదూర్యముక్తాఖచితే వీణామురజనాదితే॥ 13-163-60 (87873) 
పతాకాదీపికాకీర్ణే దివ్యఘంటానినాదితే।
స్త్రీసహస్రానుచరితే స నరః సుఖమేధతే॥ 13-163-61 (87874) 
యావంతి రోమకూపాణి తస్య గాత్రేషు పాండవ।
తావంత్యేవ సహస్రాణి వర్షాణాం దివి మోదతే॥ 13-163-62 (87875) 
నాస్తి వేదాత్పరం శాస్త్రం నాస్తి మాతృసమో గురుః।
న ధర్మాత్పరమో లాభస్తపో నానశనాత్పరం॥ 13-163-63 (87876) 
బ్రాహ్మణేభ్యః పరం నాస్తి పావనం దివి చేహ చ।
ఉపవాసైస్తథా తుల్యం తపఃకర్మ న విద్యతే॥ 13-163-64 (87877) 
ఉపోష్య విధివద్దేవాస్త్రిదివం ప్రతిపేదిరే।
ఋషయశ్చ పరాం సిద్ధిముపవాసైరవాప్నువన్॥ 13-163-65 (87878) 
దివ్యవర్షసహస్రాణి విశ్వామిత్రేణ ధీమతా।
క్షాంతమేకేన భక్తేన తేన విప్రత్వమాగతం॥ 13-163-66 (87879) 
చ్యవనో జమదగ్నిశ్చ వసిష్ఠో గౌతమో భృగుః।
సర్వ ఏవ దివం ప్రాప్తాః క్షమావంతో మహర్షయః॥ 13-163-67 (87880) 
ఇదమంగీరసా పూర్వం మహర్షిభ్యః ప్రదర్శితం।
యః ప్రదర్శయతే నిత్యం న స దుఃఖమవాప్నుతే॥ 13-163-68 (87881) 
ఇమం తు కౌంతేయ యథాక్రమం విధిం
ప్రవర్తితం హ్యంగిరసా మహర్షిణా। 
పఠేచ్చ యో వై శృణుయాచ్చ నిత్యదా
న విద్యతే తస్య నరస్య కిల్బిషం॥  13-163-69 (87882) 
విముచ్యతే చాపి స సర్వసంకరై-
ర్న చాస్య దోషైరభిభూయతే మనః। 
వియోనిజానాం చ విజానతే రుతం
ధ్రువాం చ కీర్తిం లభతే నరోత్తమః॥ ॥  13-163-70 (87883) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిష్ట్యధికశతతమోఽధ్యాయః॥ 163 ॥

Mahabharata - Anushaasana Parva - Chapter Footnotes

7-163-12 వ్యుష్టిః ఫలం॥ 7-163-13 దినస్య ద్వే భక్తే తత్ర చతుర్థస్య భక్తస్య క్షపణం। ద్విరాత్రమభోజనమిత్యర్థః॥ 7-163-16 యజిష్ణుః దేవతాపూజనశీలః కులే స ఏవ మహానన్నదాతా భవతీత్యర్థః॥ 7-163-24 జ్యేష్ఠామూలం జ్యేష్ఠమాసం॥ 7-163-28 మృజావాన్ వాహనాఢ్యశ్చ ఇతి ఝ.పాఠః॥ 7-163-31 సర్వేషు మాసేష్వేకైకస్మిన్పక్షే గతే ద్వితీయపక్షే భక్తమేకభక్తమశ్నాతి॥ 7-163-57 దుఃఖితస్యార్థమానాభ్యాం దుఃఖానాం ప్రతిషేధనం ఇతి ఝ.పాఠః॥ 7-163-70 వియోనిజానాం పక్ష్యాదీనాం రుతం శబ్దం విజానతే విజానీతే॥





అనుశాసనపర్వ - అధ్యాయ 164

॥ శ్రీః ॥

13.164. అధ్యాయః 164 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణి భీష్మంప్రతి దరిద్రాణాం యజ్ఞస్య బహుద్రవ్యసాధ్యత్వేన దుష్కరతయా తత్ఫలప్రాప్త్యై తత్ప్రతినిధికథనప్రార్థనా॥ 1 ॥ భీష్మేణ యుధిష్ఠిరంప్రతి ఏకైకదినవృద్ధ్యా మాసావధ్యుపవాసస్య యజ్ఞప్రతినిధిత్వకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-164-1x"
name="anuzAsana-13-164-1x">యుధిష్ఠిర ఉవాచ।

పితామహేన విధివద్యజ్ఞాః ప్రోక్తా మహాత్మనా।
గుణాశ్చైషాం యథాతథ్యం ప్రేత్య చేహ చ సర్వశః॥ 13-164-1 (87884) 
న తై శక్యా దరిద్రేణ యజ్ఞాః ప్రాప్తుం పితామహ।
బహూపకరణా యజ్ఞా నానాసంభారవిస్తరాః॥ 13-164-2 (87885) 
పార్థివై రాజపుత్రైర్వా శక్యాః ప్రాప్తుం పితామహ।
నార్థన్యూనైరవగుణైరేకాత్మభిరసంహతైః॥ 13-164-3 (87886) 
యో దరిద్రైరపి విధిః శక్యః ప్రాప్తుం సదా భవేత్।
అర్థన్యూనైరవగుణైరేకాత్మభిరసంహతైః। 
తుల్యో యజ్ఞఫలైరేతైస్తన్మే బ్రూహి పితామహ॥  13-164-4 (87887) 
భీష్మ ఉవాచ। 13-164-5x (7369) 
ఇదమంగిరసా ప్రోక్తముపవాసఫలాత్మకం।
విధిం యజ్ఞఫలైస్తుల్యం తన్నిబోధ యుధిష్ఠిర॥ 13-164-5 (87888) 
యస్తు కల్యం తథా సాయం భుంజానో నాంతరా పిబేత్।
అహింసానిరతో నిత్యం జుహ్వానో జాతవేదసం। 
షడ్భిరేవ స వర్షైస్తు సిధ్యతే నాత్ర సంశయః॥  13-164-6 (87889) 
తప్తకాంచనవర్ణం చ విమానం లభతే నరః।
దేవస్త్రీణామధీవాసే నృత్తగీతనినాదితే। 
ప్రాజాపత్యే వసేత్పద్మం వర్షాణామగ్నిసన్నిభే॥  13-164-7 (87890) 
త్రీణి వర్షాణి యః ప్రాశేత్సతతం త్వేకభోజనం।
ధర్మత్నీరతో నిత్యమగ్నిష్టోమఫలం లభేత్। 
యజ్ఞం బహుసువర్ణం వా వాసవప్రియమాచరేత్॥  13-164-8 (87891) 
సత్యవాందానశీలశ్చ బ్రహ్మణ్యశ్చానసూయకః।
క్షాంతో దాంతో జితక్రోధః స గచ్ఛతి పరాం గతిం॥ 13-164-9 (87892) 
పాండురాభ్రపతీకాశే విమానే హంసలక్షణే।
ద్వే సమాప్తే తతః పద్మే సోప్సరోభిర్వసేత్సహ॥ 13-164-10 (87893) 
ద్వితీయే దివసే యస్తు ప్రాశ్నీయాదేకభోజనం।
సదా ద్వాదశమాసాంస్తు జుహ్వానో జాతవేదసం॥ 13-164-11 (87894) 
అగ్నికార్యపరో నిత్యం నిత్యం కల్యప్రబోధనః।
అగ్నిష్టోమస్య యజ్ఞస్య ఫలం ప్రాప్నోతి మానవః॥ 13-164-12 (87895) 
హంససారసయుక్తం చ విమానం లభతే నరః।
ఇంద్రలోకే చ వసతే వరస్త్రీభిః సమావృతః॥ 13-164-13 (87896) 
తృతీయే దివసే యస్తు ప్రాశ్నీయాదేకభోజనం।
సదా ద్వాదశమాసాంస్తు జుహ్వానో జాతవేదసం॥ 13-164-14 (87897) 
అగ్నికార్యపరో నిత్యం నిత్యం కల్యప్రబోధనః।
అతిరాత్రస్య యజ్ఞస్య ఫలం ప్రాప్నోత్యనుత్తమం॥ 13-164-15 (87898) 
మయూరహంసయుక్తం చ విమానం లభతే నరః।
సప్తర్షీణాం సదా లోకే సోప్సరోభిర్వసేత్సహ। 
నివర్తనం చ తత్రాస్య త్రీణి పద్మాని వై విదుః॥  13-164-16 (87899) 
దివసే యశ్చతుర్థే తు ప్రాశ్నీయాదేకభోజనం।
సదా ద్వాదశమాసాన్వై జుహ్వానో జాతవేదసం। 
వాజపేయస్య యజ్ఞస్య ఫలం ప్రాప్నీత్యనుత్తమం।  13-164-17 (87900) 
ఇంద్రికన్యాభిరూఢం చ విమాన లభతే నరః।
సాగరస్య చ పర్యంతే వాసవం లోకమావసేత్। 
దేవరాజస్య చ క్రీడాం నిత్యకాలమవేక్షతే॥  13-164-18 (87901) 
దివసే పంచమే యస్తు ప్రాశ్నీయాదైకభోజనం।
సదా ద్వాదశమాసాంస్తు జుహ్వానో జాతవేదసం॥ 13-164-19 (87902) 
అలుబ్ధః। సత్యవాదీ చ బ్రహ్మణ్యశ్చావిహింసకః।
అనసూయురపాపస్థో ద్వాదశాహఫలం లభేత్॥ 13-164-20 (87903) 
జాంబూనదమయం దివ్యం విమానం హంసలక్షణం।
సూర్యమాలాసమాభాసమారోహేత్పాండురం గుహం॥ 13-164-21 (87904) 
ఆవర్తనాని చత్వారి తథా పద్మాని ద్వాదశ।
శరాగ్నిపరిమాణం చ తత్రాసౌ వసతే సుఖం॥ 13-164-22 (87905) 
దివసే యస్తు షష్ఠే వై మునిః ప్రాశేత భోజనం।
సదా ద్వాదశమాసాన్వై జుహ్వానో జాతవేదసం॥ 13-164-23 (87906) 
సదా త్రిషవణస్నాయీ బ్రహ్మచార్యనసూయకః।
గవామయనయజ్ఞస్య ఫలం ప్రాప్నోత్యనుత్తమం॥ 13-164-24 (87907) 
అగ్నిజ్వాలాసమాభాసం హంసబర్హిణసేవితం।
శాతకుంభసమాయుక్తం సాధయేద్యానముత్తమం॥ 13-164-25 (87908) 
తథైవాప్సరసామంకే ప్రతిసుప్తః ప్రబోధ్యతే।
నూపురాణాం నినాదేన మేఖలానాం చ నిఃస్వనైః॥ 13-164-26 (87909) 
కోటీసహస్రం వర్షాణాం త్రీణి కోటిశతాని చ।
పద్మాన్యష్టాదశ తథా పతాకే ద్వే తథైవ చ॥ 13-164-27 (87910) 
అయుతాని చ పంచశదృక్షచర్మశతస్య చ।
లోంనాం ప్రమాణేన సమం బ్రహ్మలోకే మహీయతే॥ 13-164-28 (87911) 
దివసే సప్తమే యస్తు ప్రాశ్నీయాదేకభోజనం।
సదా ద్వాదశమాసాన్వై జుహ్వానో జాతవేదసం॥ 13-164-29 (87912) 
సరస్వతీం గోపయానో బ్రహ్మచర్యం సమాచరన్।
సుమనోవర్ణకం చైవ మధు మాంసం చ వర్జయన్॥ 13-164-30 (87913) 
పురుషో మరుతాం లోకమింద్రలోకం చ గచ్ఛతి।
తత్రతత్ర హి సిద్ధార్థో దేవకన్యాభిరుహ్యతే॥ 13-164-31 (87914) 
ఫలం బహుసువర్ణస్య యజ్ఞస్య లభతే నరః।
సంఖ్యామతిగుణాం చాపి తేషు లోకేషు మోదతే॥ 13-164-32 (87915) 
యస్తు సంవత్సరం క్షాంతో భుంక్తేఽహన్యష్టమే నరః।
దేవకార్యపరో నిత్యం జుహ్వానో జాతవేదసం॥ 13-164-33 (87916) 
పౌండరీకస్య యజ్ఞస్య ఫలం ప్రాప్నోత్యనుత్తమం।
పద్మవర్ణనిభం చైవ విమానమధిరోహతి॥ 13-164-34 (87917) 
మృష్టాః కనకగౌర్యశ్చ నార్యః శ్యామాస్తథా పరాః।
వయోరూపవిలాసిన్యో లభతే నాత్ర సంశయః॥ 13-164-35 (87918) 
యస్తు సంవత్సరం భుంక్తే నవమేనవమేఽహని।
సదా ద్వాదశమాసాన్వై జుహ్వానో జాతవేదసం॥ 13-164-36 (87919) 
అశ్వమేధసహస్రస్య ఫలం ప్రాప్నోత్యనుత్తమం।
పుండరీకప్రకాశం చ విమానం లభతే నరః॥ 13-164-37 (87920) 
దీప్తసూర్యాగ్నితేజోభిర్దివ్యమాలాభిరేవ చ।
నీయతే రుద్రకన్యాభిః సోంతరిక్షం సనాతనం॥ 13-164-38 (87921) 
అష్టాదశసహస్రాణి వర్షాణాం కల్పమేవ చ।
కోటీశతసహస్రం చ తేషు లోకేషు మోదతే॥ 13-164-39 (87922) 
యస్తు సంవత్సరం భుంక్తే దశాహే వై గతేగతే।
సదా ద్వాదశ మాసాన్వై జుహ్వానో జాతవేదసం॥ 13-164-40 (87923) 
బ్రహ్మకన్యానివాసే స సర్వభూతమనోహరే।
అశ్వమేధసహస్రస్య ఫలం ప్రాప్నోత్యనుత్తమం॥ 13-164-41 (87924) 
రూపవత్యశ్చ తం కన్యా రమయంతి సదా నరం।
నీలోత్పలనిభైర్వర్ణై రక్తోత్పలనిభైస్తథా॥ 13-164-42 (87925) 
విమానం మండలావర్తమావర్తగహనాకులం।
సాగరోర్మిప్రతీకాశం స లభేద్యానముత్తమం॥ 13-164-43 (87926) 
విచిత్రమణిమాలాభిర్నాదితం శంఖనిఃస్వనైః।
స్ఫాటికైర్వజ్రసారైశ్చ స్తంభైః సుకృతవేదికం। 
ఆరోహతి మహద్యానం హంససారసవాహనం॥  13-164-44 (87927) 
ఏకాదశే తు దివసే యః ప్రాప్తే ప్రాశతే హవిః।
సదా ద్వాదశమాసాంస్తు జుహ్వానో జాతవేదసం॥ 13-164-45 (87928) 
పరిస్త్రియం నాభిలషేద్వాచాథ మనసాఽపి వా।
అనృతం చ న భాషేత మాతాపిత్రోఃక కృతేఽపి వా। 
అభిగచ్ఛేన్మహాదేవం విమానస్థం మహాబలం॥  13-164-46 (87929) 
అశ్వమేధసహస్రస్య ఫలం ప్రాప్నోత్యనుత్తమం।
స్వాయంభువం చ పశ్యేత విమానం సముపస్థితం॥ 13-164-47 (87930) 
కుమార్యః కాంచనాభాసా రూపవత్యో నయంతి తం।
రుద్రాణాం తమధీవాసం దివి దివ్యం మనోహరం॥ 13-164-48 (87931) 
వర్షాణ్యపరిమేయాని యుగాంతమపి చావసేత్।
కోటీశతసహస్రం చ దశకోటిశతాని చ॥ 13-164-49 (87932) 
రుద్రం నిత్యం ప్రణమతే దేవదానవసంమతం।
స తస్మై దర్శనం ప్రాప్తో దివసేదివసే భవేత్॥ 13-164-50 (87933) 
దివసే ద్వాదశే యస్తు ప్రాప్తో వై ప్రాశతే హవిః।
సదా ద్వాదశ మాసాన్వై జుహ్వానో జాతవేదసం॥ 13-164-51 (87934) 
నియమేన సమాయుక్తః సర్వమేధఫలం లభేత।
ఆదిత్యైర్ద్వాదశైస్తస్య విమానం సంవిధీయతే॥ 13-164-52 (87935) 
మణిముక్తాప్రవాలైశ్చ మహార్హైరుపశోభితం।
హంసభాసా పరిక్షిప్తం నాగవీథీసమాకులం॥ 13-164-53 (87936) 
మయూరైశ్చక్రవాకైశ్చ కూజద్భిరుపశోభితం।
అట్టైర్మహద్భిః సంయుక్తం బ్రహ్మలోకే ప్రతిష్ఠితం॥ 13-164-54 (87937) 
నిత్యమావసథం రాజన్నరనారీసమావృతం।
ఋషిరేవం మహాభాగస్త్వంగిరాః ప్రాహ ధర్మివిత్॥ 13-164-55 (87938) 
త్రయోదశే తు దివసే ప్రాప్తే యః ప్రాశతే హవిః।
సదా ద్వాదశ మాసాన్వై దేవసత్రఫలం లభేత్॥ 13-164-56 (87939) 
రక్తపద్మోదయం నామ విమానం సాధయేన్నరః।
జాతరూపప్రయుక్తం చ రత్నసంచయభూషితం॥ 13-164-57 (87940) 
దేవకన్యాభిరాకీర్ణం దివ్యాభరణభూషితం।
పుణ్యగంధోదయం దివ్యం వాదిత్రైరుపశోభితం॥ 13-164-58 (87941) 
తత్ర శంకుపతాకే ద్వే యుగాంతం కల్పమేవ చ।
అయుతాయుతం తథా పద్మం సముద్రం చ తథా వసేత్॥ 13-164-59 (87942) 
గీతగంధర్వఘోషైశ్చ భేరీపణవనిఃస్వనైః।
సదా ప్రహ్లాదితస్తాభిర్దేవకన్యాభిరీడ్యతే॥ 13-164-60 (87943) 
చతుర్దశే తు దివసే యః పూర్ణే ప్రాశతే హవిః।
సదా ద్వాదశమాసాంస్తు మహామేధఫలం లభేత్॥ 13-164-61 (87944) 
అనిర్దేశ్యవయోరూపా దేవకన్యాః స్వలంకృతాః।
మృష్టతప్తాంగదధరా విమానైరుపయాంతి తం॥ 13-164-62 (87945) 
కలహంసవినిర్ఘోషైర్నూపురాణాం చ నిఃఖనైః।
కాంచీనాం చ సముత్కర్షైస్తత్రతత్ర నిబోధ్యతే॥ 13-164-63 (87946) 
దేవకన్యానివాసే చ తస్మిన్వసతి మానవః।
జాహ్నవీవాలుకాకీర్ణం పూర్ణం సంవత్సరం నరః॥ 13-164-64 (87947) 
యస్తు పక్షే గతే భుంక్తే ఏకభక్తం జితేంద్రియః।
సదా ద్వాదశమాసాంస్తు జుహ్వానో జాతవేదసం॥ 13-164-65 (87948) 
రాజసూయసహస్రస్య ఫలం ప్రాప్నోత్యనుత్తమం।
యానమారోహతే దివ్యం హంసబర్హిణలక్షణం॥ 13-164-66 (87949) 
మణిమండలకైశ్చిత్రం జాతరూపసమావృతం।
దివ్యాభరణశోభాభిర్వరస్త్రీభిరలంకృతం॥ 13-164-67 (87950) 
ఏకస్తంభం చతుర్ద్వారం సప్తభౌమం సుమంగలం।
వైజయంతీసహస్రైశ్చ శోభితం గీతనిఃస్వనై। 
దివ్యం దివ్యగుణోపేతం విమానమధిరోహతి॥  13-164-68 (87951) 
మణిముక్తాప్రవాలైశ్చ భూషితం వైద్యుతప్రభం।
వసేద్యుగసహస్రం చ ఖడ్గకుంజరవాహనః॥ 13-164-69 (87952) 
షోడశే దివసే యస్తు సంప్రాప్తే ప్రాశతే హవిః।
సదా ద్వాదశమాసాన్వై సోమయజ్ఞఫలం లభేత్॥ 13-164-70 (87953) 
సోమకన్యానివాసేషు సోఽధ్యావసతి నిత్యశః।
సౌంయగంధానులిప్తశ్చ కామచారగతిర్భవేత్॥ 13-164-71 (87954) 
సుదర్శనాభిర్నారీభిర్మధురాభిస్తథైవ చ।
అర్చ్యతే వై విమానస్థః కామభోగైశ్చ సేవ్యతే॥ 13-164-72 (87955) 
ఫలం పద్మశతప్రఖ్యం మహాకల్పం దశాధికం।
ఆవర్తనాని చత్వారి సాధయేచ్చాప్యసౌ నరః॥ 13-164-73 (87956) 
దివసే సప్తదశమే యః ప్రాప్తే ప్రాశతే హవిః।
సదా ద్వాదశమాసాన్వై జుహ్వానో జాతవేదసం॥ 13-164-74 (87957) 
స్థానం వారుణమైంద్రం చ రౌద్రం వాఽప్యధిగచ్ఛతి॥  13-164-75 (87958) 
మారుతం శయనం చైవ బ్రహ్మలోకం స గచ్ఛతి।
తత్ర దైవతకన్యాభిరాసనేనోపచర్యతే॥ 13-164-76 (87959) 
భూర్భువఃస్వశ్చ దేవర్షిర్విశ్వరూపమవేక్షతే।
తత్ర దేవాధిదేవస్య కుమార్యో రమయంతి తం। 
ద్వాత్రింశద్రూపదారిణ్యో మధురాః సమలంకృతాః॥  13-164-77 (87960) 
చంద్రాదిత్యావుభౌ యావద్గగతే చరతః ప్రభో।
తావచ్చరత్యసౌ ధీరః సుధాతుల్యరసాశనః॥ 13-164-78 (87961) 
అష్టాదశే యో దివసే ప్రాశ్నీయాదేకభోజనం।
సదా ద్వాదశమాసాన్వై సప్తలోకాన్స పశ్యతి॥ 13-164-79 (87962) 
రథైః స నందిఘోషైశ్చ పృష్ఠతః సోఽనుగంయతే।
దేవకన్యాధిరూఢైస్తు భ్రాజమానైః స్వలంకృతైః॥ 13-164-80 (87963) 
వ్యాఘ్రసింహప్రయుక్తం చ మేఘస్వననినాదితం।
విమానముత్తమం దివ్యం సుసుఖి హ్యధిరోహతి॥ 13-164-81 (87964) 
తత్ర కల్పసహస్రం స కన్యాభిః సహ మోదతే।
సుధారసం చ భుంజీత అమృతోపమముత్తమం॥ 13-164-82 (87965) 
ఏకోనవింశదివసే యో భుంక్తే ఏకభోజనం।
సదా ద్వాదశమాసాన్వై సప్త లోకాన్స పశ్యతి॥ 13-164-83 (87966) 
ఉత్తమం లభతే స్థానమప్సరోగణసేవితం।
గంధర్వైరుపగీతం చ విమానం సూర్యవర్చసం॥ 13-164-84 (87967) 
తత్రామరవరస్త్రీభిర్మోదతే విగతజ్వరః।
దివ్యాంబరధరః శ్రీమానయుతానాం శతంశతం॥ 13-164-85 (87968) 
పూర్ణేఽథ వింశే దివసే యో భుంక్తే హ్యేకభోజనం।
సదా ద్వాదశమాసాంస్తు సత్యవాదీ ధృతవ్రతః॥ 13-164-86 (87969) 
అమాంసాశీ బ్రహ్మచారీ సర్వభూతహితే రతః।
స లోకాన్విపులాన్రంయానాదిత్యానాముపాశ్నుతే॥ 13-164-87 (87970) 
గంధర్వైరప్సరోభిశ్చ దివ్యమాల్యానులేపనైః।
విమానైః కాంచనైర్హృద్యైః పృష్ఠతశ్చానుగంయతే॥ 13-164-88 (87971) 
ఏకవింశో తు దివసే యో భుంక్తే హ్యేకభోజనం।
సదా ద్వాదశమాసాన్వై జుహ్వానో జాతవేదసం। 
లోకమౌశనసం దివ్యం శక్రలోకం చ గచ్ఛతి॥  13-164-89 (87972) 
అశ్వినోర్మరుతాం చైవ సుఖేష్వభిరతః సదా।
అనభిజ్ఞశ్చ దుఃఖానాం విమానవరమాస్థితః। 
సేవ్యమానో వరస్త్రీభిః క్రీడత్యమరవత్ప్రభుః॥  13-164-90 (87973) 
ద్వావింశే దివసే ప్రాప్తే యో భుంక్తే హ్యేకభోజనం।
సదా ద్వాదశ మాసాన్వై జుహ్వానో జాతవేదసం॥ 13-164-91 (87974) 
అహింసానిరతో ధీమాన్సత్యవాగనసూయకః।
లోకాన్వసూనామాప్నోతి దివాకరసమప్రభః॥ 13-164-92 (87975) 
కామచారీ సుధాహారో విమానవరమాస్థితః।
రమతే దేవకన్యాభిర్దివ్యాభరణభూషితః॥ 13-164-93 (87976) 
త్రయోవింశే తు దివసే ప్రాశేద్యస్త్వేకభోజనం।
సదా ద్వాదశమాసాంస్తు మితాహారో జితేంద్రియః। 
వాయోరుశనసస్చైవ రుద్రలోకం చ గచ్ఛతి॥  13-164-94 (87977) 
కామచారీ కామగమః పూజ్యమానోఽప్సరోగణైః।
అనేకయుగపర్యంతం విమానవరమాస్థితః। 
రమతే దేవకన్యాభిర్దివ్యాభరణభూషితః॥  13-164-95 (87978) 
చతుర్వింశే తు దివసే యః ప్రాప్తే ప్రాశతే హవిః।
సదా ద్వాదశమాసాంశ్చ జుహ్వానో జాతవేదసం। 
ఆదిత్యానామధీవాసే మోదమానో వసేచ్చిరం॥  13-164-96 (87979) 
దివ్యమాల్యాంబరధరో దివ్యగంధానులేపనః।
విమానే కాంచనే దివ్యే హంసయుక్తే మనోరమే। 
రమతే దేవకన్యానాం సహస్రైరయుతైస్తథా॥  13-164-97 (87980) 
పంచవింశే తు దివసే యః ప్రాశేదేకభోజనం।
సదా ద్వాదశమాసాంస్తు పుష్కలం యానమారుహేత్॥ 13-164-98 (87981) 
సింహవ్యాగ్రప్రయుక్తైస్తు మేఘనిఃస్వననాదితైః।
స రథైర్నందిఘోషైశ్చ పృష్ఠతో హ్యనుగంయతే। 
దేవకన్యాసమారూఢైః కాంచనైర్విమలైః శుభైః॥  13-164-99 (87982) 
విమానముత్తమం దివ్యమాస్థాయ సుమనోహరం।
తత్ర కల్పసహస్రం వై వసతే స్త్రీశతావృతే। 
సుధారసం చోపజీవన్నమృతోపమముత్తమం॥  13-164-100 (87983) 
షడ్వింశే దివసే యస్తు ప్రకుర్యాదేకభోజనం।
సదా ద్వాదశమాసాంస్తు నియతో నియతాశనః। 
జితేంద్రియో వీతరాగో జుహ్వానో జాతవేదసం॥  13-164-101 (87984) 
స ప్రాప్నోతి మహాభాగః పూజ్యమానోఽప్సరోగణైః।
సప్తానాం మరుతాం లోకాన్వసూనాం చాపి సోశ్నుతే॥ 13-164-102 (87985) 
విమానైః స్ఫాటికైర్దివ్యైఃఇ సర్వరత్నైరలంకృతైః।
గంధర్వైరప్సరోభిశ్చి పూజ్యమానః ప్రమోదతే। 
ద్వేఽర్బుదానాం సహస్రే తు దివ్యే దివ్యేన తేజసా॥  13-164-103 (87986) 
సప్తవింశేఽథ దివసే యః కుర్యాదేకభోజనం।
సదా ద్వాదశమాసాంస్తు జుహ్వానో జాతవేదసం॥ 13-164-104 (87987) 
ఫలం ప్రాప్నోతి విపులం దేవలోకే చ పూజ్యతే।
అమృతాశీ వసంస్తత్ర స వితృపః ప్రమోదతే॥ 13-164-105 (87988) 
దేవర్షిచరితాఁల్లోకాన్రాజర్షిభిరనుష్ఠితాన్।
అధ్యావసతి దివ్యాత్మా విమానవరమాస్థితః॥ 13-164-106 (87989) 
స్త్రీభిర్మినోభిరామాభీ రమమాణో మదోత్కటః।
యుగకల్పసహస్రాణి త్రీణ్యావసతి వై సుఖం॥ 13-164-107 (87990) 
యోఽష్టావింశే తు దివసే ప్రాశ్నీయాదేకభోజనం।
సదా ద్వాదశమాసాంస్తు జితాత్మా విజితేంద్రియః॥ 13-164-108 (87991) 
ఫలం దేవర్షిచరితం విపులం సముపాశ్నుతే।
భోగవాంస్తేజసా భాతి సహస్రాంశురివామలః॥ 13-164-109 (87992) 
సుకుమార్యశ్చ నార్యస్తం రమమాణాః సువర్చసః।
పీనస్తనోరుజఘనా దివ్యాభరణభూషితాః॥ 13-164-110 (87993) 
రమయంతి మనఃకాంతా విమానే సూర్యసన్నిబే।
సర్వకామగమే దివ్యే కల్పాయుతశతం సమాః॥ 13-164-111 (87994) 
ఏకోనత్రింశదివసే యః ప్రాశేదేకభోజనం।
తస్య లోకాః శుభా దివ్యా దేవరాజర్షిపూజితాః॥
తస్య లోకాః శుభా దివ్యా దేవరాజర్షిపూజితాః॥  13-164-112 (87995) 
విమానం సూర్యచంద్రాభం దివ్యం సమధిగచ్ఛతి।
జాతరూపమయం యుక్తం సర్వరత్నసమన్వితం। 
అప్సరోగణసంకీర్ణం గంధర్వైరభినాదితం॥  13-164-113 (87996) 
తత్ర చైనం శుభా నార్యో దివ్యాభరణభూషితాః।
మనోభిరామా మధురా రమయంతి మదోత్కటాః॥ 13-164-114 (87997) 
భోగవాంస్తేజసా యుక్తో వైశ్వానరసమప్రభః।
దివ్యో దివ్యేన వపుషా భ్రాజమాన ఇవామరః॥ 13-164-115 (87998) 
వసూనాం మరుతాం చైవ సాధ్యానామశ్వినోస్తథా।
రుద్రాణాం చ తథా లోకం బ్రహ్మలోకం చ గచ్ఛతి॥ 13-164-116 (87999) 
యస్తు మాసే గతే భుంక్తే ఏకభక్తం సమాహితః।
సదా ద్వాదశ మాసాన్వై బ్రహ్ంలోకమవాప్నుయాత్॥ 13-164-117 (88000) 
సుధారసకృతాహార శ్రీమాన్సర్వమనోహరః।
తేజసా వపుషా లక్ష్ంయా భ్రాజతే రశ్మివానివ॥ 13-164-118 (88001) 
దివ్యమాల్యాంబరధరో దివ్యగంధానులేపనః।
సుఖేష్వభిరతో భోగీ దుఃఖానామవిజానకః॥ 13-164-119 (88002) 
స్వయంప్రభాభిర్నారీభిర్విమానస్థో మహీయతే।
రుద్రదేవర్షికన్యాభిః సతతం చాభిపూజ్యతే॥ 13-164-120 (88003) 
నానారమణరూపాభిర్నానారాగాభిరేవ చ।
నానామధురభాషాభిర్నానారతిభిరేవ చ॥ 13-164-121 (88004) 
విమానే గగనాకారే సూర్యవైడూర్యసన్నిభే।
పృష్ఠతః సోమసంకరో ఉదర్కే చాభ్రసన్నిభే॥ 13-164-122 (88005) 
దక్షిణాయాం తు రక్తాభే అధస్తాన్నీలమండలే।
ఊర్ధ్వం విచిత్రసంకాశే నైకో వసతి పూజితః॥ 13-164-123 (88006) 
యావద్వర్షసహస్రం వై జంబూద్వీపే ప్రవర్షతి।
తావత్సంవత్సరాః ప్రోక్తా బ్రహ్మలోకేఽస్య ధీమతః॥ 13-164-124 (88007) 
విప్రుషశ్చైవ యావంత్యో నిపతంతి నభస్తలాత్।
వర్షాసు వర్షతస్తావన్నివసత్యమరప్రభః॥ 13-164-125 (88008) 
మాసోపవాసీ వర్షైస్తు దశభిః స్వర్గముత్తమం।
మహర్షిత్వమథాసాద్య సశరీరగతిర్భవేత్॥ 13-164-126 (88009) 
మునిర్దాంతో జితక్రోధో జితశిశ్నోదరః సదా।
జుహ్వన్నగ్నీంశ్చ నియతః సంధ్యోపాసనసేవితా॥ 13-164-127 (88010) 
బహుభిర్నియమైరేవం శుచిరశ్నాతి యో నరః।
అభ్రావకాశశీలశ్చ తస్య భానోరివ త్విషః॥ 13-164-128 (88011) 
దివం గత్వా శరీరేణ స్వేన రాజన్యథాఽమరః।
స్వర్గం పుణ్యం యథాకామముపభుంక్తే తథావిధః॥ 13-164-129 (88012) 
ఏథ తే భరతశ్రేష్ఠ యజ్ఞానాం విధిరుత్తమః।
వ్యాఖ్యాతో హ్యానుపూర్వ్యేణ ఉపవాసఫలాత్మకః।  13-164-130 (88013) 
దరిద్రైర్మనుజైః పార్థ ప్రాప్యం యజ్ఞఫలం యథా॥
దేవద్విజాతిపూజాయాం రతో భరతసత్తమం॥ 13-164-131 (88014) 
ఉపవాసవిధిస్త్వేష విస్తరేణ ప్రకీర్తితః।
నియతేష్వప్రమత్తేషు శౌచవత్సు మహాత్మసు॥ 13-164-132 (88015) 
దంభద్రోహనివృత్తేషు కృతబుద్ధిషు భారత।
అచలేష్వప్రకంపేషు మా తే భూదత్ర సంశయః॥ ॥ 13-164-133 (88016) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుఃషష్ట్యధికశతతమోఽధ్యాయః॥ 164 ॥

Mahabharata - Anushaasana Parva - Chapter Footnotes

7-164-3 అవగుణైర్నిర్గుణైః। ఏకాత్మభిరేకాకిభిః। అత ఏవాసంహతైరసహాయైః॥ 7-164-6 కల్యం ప్రాతః॥ 7-164-10 సగాప్తే సంపూర్ణే ద్వే పద్మే వర్షాణీతి శేషః। శతకోటయ ఏకం పద్మం॥ 7-164-16 నివర్తనం నియమేన వర్తనం॥ 7-164-22 ఆవర్తనాని వర్షాణి చత్వారి ద్వాదశచేతి షోడశ పద్మాని। తథా శరాగ్నిరితి పంచత్రింశత్। ఏవమేకపంచాశత్పద్మాని॥ 7-164-27 పతాకా మహాపద్మాఖ్యసంఖ్యావిశేషః॥ 7-164-30 సుమనోవర్ణకం స్రక్చ్ందనాది॥ 7-164-59 శంకుపతాకే సంఖ్యావిశేషౌ॥ 7-164-82 సుధా అమృతం। అమృతం దేవభోగ్యం తదుపమం॥





అనుశాసనపర్వ - అధ్యాయ 165

॥ శ్రీః ॥

13.165. అధ్యాయః 165 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి తత్వసృష్టిప్రతిపాదకరుద్రసనత్కుమారసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-165-1x"
name="anuzAsana-13-165-1x">యుధిష్ఠిర ఉవాచ।

పితామహేన కథితా దానధర్మాశ్రితాః కథాః।
మయా శ్రుతా ఋషీణాం తు సంనిధౌ కేశవస్య చ॥ 13-165-1 (88017) 
పునః కౌతూహలమభూత్తామేవాధ్యాత్మికీం ప్రతి।
కథాః కథయ రాజేంద్ర త్వదన్యః క ఉదాహరేత్॥ 13-165-2 (88018) 
ఏష యాదవదాయాదస్తథానుజ్ఞాతుమర్హతి।
జ్ఞాతే తు యస్మింజ్ఞాతవ్యం జ్ఞాతం భవతి భారత॥ 13-165-3 (88019) 
పశ్చాచ్ఛ్రోష్యామహే రాజ్ఞాం శ్రావ్యాంధర్మాన్పితామహ।
కౌతూహలమృషీణాం తు చ్ఛేతుమర్హసి సాంప్రతం॥ 13-165-4 (88020) 
భీష్మ ఉవాచ। 13-165-5x (7370) 
అత ఊర్ధ్వం మహారాజ సాంఖ్యయోగోభయశాస్త్రాధి-
గతయాథాత్ంయదర్శనసంపన్నయోరాచార్యయోః సంవాదమనువ్యాఖ్యాస్యామః॥  13-165-5 (88021) 
తద్యథా భగవంతం సనత్కుమారమాసీనమంగుష్ఠపర్వ-
మాత్రం మహతి విమానవరే యోజనసహస్రమండలే తరుణ- 
భాస్కరప్రతీకాశే శయనీయే మహతి బద్ధాసనమను-
ధ్యాయంతమమృతమనావర్తకరమమూర్తమక్షయజమథోపది-
ష్టముపససర్ప భగవంతమాచార్యం భగవానాచార్యో రుద్రః॥  13-165-6 (88022) 
తం ప్రోవాచ స్వాగతం మహేశ్వర బ్రహ్మసుత ఏతదాస-
నమాస్తాం భగవాన్॥  13-165-7 (88023) 
ఇత్యుక్తే చాసీనో భగవాననంతరూపో రుద్రస్తం
ప్రోవాచ భగవానపి ధ్యానమావర్తయతి। ఇత్యుక్తే చాహ 
భగవాన్సనత్కుమారస్తథేతి॥  13-165-8 (88024) 
తథేత్యుక్తశ్చ ప్రోవాచ భగవాఞ్శంకరస్తదా।
పరావరజ్ఞం సర్వస్య త్రైలోక్యస్య మహామునిం॥ 13-165-9 (88025) 
కిం వా ధ్యానేన ద్రష్టవ్యం యద్భవాననుపశ్యతి।
యచ్చ ధ్యాత్వా న శోచంతి యతయస్తత్వదర్శినః॥ 13-165-10 (88026) 
కథయ త్వమిమం దేవం దేహినాం యతిసత్తమ।
యచ్చ తత్పురుషం శుద్ధమిత్యుక్తం యోగసాంఖ్యయోః॥ 13-165-11 (88027) 
కిమధ్యాత్మాధిభూతం చ తథా చాప్యధిదైవతం।
కాలసంఖ్యా చ కా దేవ ద్రష్టవ్యా తస్య బ్రహ్మణః॥ 13-165-12 (88028) 
సంఖ్యా సంఖ్యాదనస్యైవ యా ప్రోక్తా పరమర్షిభిః।
శాస్త్రదృష్టేన మార్గేణ యథావద్యతిసత్తమ॥ 13-165-13 (88029) 
యచ్చ తత్పురుషం శుద్ధం ప్రబుద్ధమజరం ధ్రువం।
బుధ్యమానాప్రబుద్ధాభ్యాం విద్యావేద్యం తథైవ చ॥ 13-165-14 (88030) 
విమోక్షం త్రివిధం చైవ బ్రూహి మోక్షవిదాంవర।
పరిసాంఖ్యం చ సాంఖ్యానాం ధ్యానం యోగేషు చార్థవత్॥ 13-165-15 (88031) 
ఏకత్వదర్శనం చైవ తథా నానాత్వదర్శనం।
అరిష్టాని చ తత్వేన తథైవోత్క్రమణాని చ॥ 13-165-16 (88032) 
దైవతాని చ సర్వాణి నిఖిలేనానుపూర్వశః।
యాన్యాశ్రితాని దేహేషు దేహినాం యతిసత్తమ। 
సర్వమేతద్యథాతత్వమాఖ్యాహి మునిసత్తమ॥  13-165-17 (88033) 
శ్రేష్ఠో భవాన్హి సర్వేషాం బ్రహ్మజ్ఞానామనిందితః।
చతుర్థస్త్వం త్రయాణాం తు యే గతాఃఇ పరమాం గతిం। 
జ్ఞానేన చ ప్రాకృతేన నిర్ముక్తో మృత్యుబంధనాత్॥  13-165-18 (88034) 
వయం తు వైకృతం మార్గమాశ్రితా వై క్షరం సదా।
పరముత్సృజ్య పంథానమమృతాక్షరమేవ తు॥ 13-165-19 (88035) 
న్యూనే పథి నిమగ్నాస్తు ఐశ్వర్యేఽష్టగుణే తథా।
మహిమానం ప్రగృహ్యేమం విచరామో యథాసుఖం॥ 13-165-20 (88036) 
న చైతత్సుఖమత్యంతం న్యూనమేతదనంతరం।
మూర్తిమత్పరమేతత్స్యాదిదమేవం సుసత్తమ॥ 13-165-21 (88037) 
పునః పునశ్చ పతనం మూర్తిమత్యుపదిశ్యతే।
న పునర్మృత్యుమిత్యన్యం నిర్ముక్తానాం తు మూర్తితః॥ 13-165-22 (88038) 
మృత్యుదోషాస్త్వనంతా వై ఉత్పద్యంతే కృతాత్మనాం।
మర్త్యేషు నాకపృష్ఠేషు నిరయేషు మహామునే॥ 13-165-23 (88039) 
తత్ర మంజంతి పురుషాః సుఖదుఃఖేన వేష్టితాః॥  13-165-24 (88040) 
సుఖదుఃఖవ్యపేతం చ యదాహురమృతం పదం।
తదహం శ్రోతుమిచ్ఛామి యథావచ్ఛ్రుతిదర్శనాత్॥ 13-165-25 (88041) 
సనత్కుమార ఉవాచ। 13-165-26x (7371) 
యదుక్తం భవతా వాక్యం తత్వసంజ్ఞేతి దేహినాం।
చతుర్వింశతిమేవాత్ర కేచిదాహుర్మనీషిణః॥ 13-165-26 (88042) 
కేచిదాహుస్త్రయోవింశం యథాశ్రుతినిదర్శనాత్।
వయం తు పంచవింశం వై తదధిష్ఠానసంజ్ఞితం। 
తత్వం సమధిమన్యామః సర్వతంత్రప్రలాపనాత్॥  13-165-27 (88043) 
అవ్యయశ్చైవ వై వ్యక్తావుభావపి పినాకధృక్।
సహ చైవ వినా చైవ తావన్యోన్యం ప్రతిష్ఠితౌ॥ 13-165-28 (88044) 
హిరణ్మయీం ప్రవిశ్యైష మూర్తిం మూర్తిమతాంవర।
చకార పురుషస్తాత వికారపురుషావుభౌ॥ 13-165-29 (88045) 
అవ్యక్తాదేక ఏవైష మహానాత్మా ప్రసూయతే।
అహంకారేణ లోకాంశ్చ వ్యాప్య చాహంకృతేన వై॥ 13-165-30 (88046) 
పినా సర్వం తదవ్యక్తాదభఫిమన్యస్వ శూలధృక్।
భూతసర్గమహంకారాత్తృతీయం విద్ధి వై క్రమాత్॥ 13-165-31 (88047) 
అహంకారాచ్చ భూతేషు చతుర్థం విద్ది వైకృతం।
అహంకారాచ్చ జాతాని యుగపద్విబుధేశ్వర॥ 13-165-32 (88048) 
సవిశేషాణి భూతాని పంచ ప్రాహుర్మనీషిణః।
చతుర్వింశాత్తు వై ప్రోక్తాత్పంచవింశోఽధితిష్ఠతి॥ 13-165-33 (88049) 
ఏతే సర్గా మయా ప్రోక్తాశ్చత్వారః ప్రాకృతాస్త్విహ।
అహంకారాచ్చ జాతాని యుగపద్విబుధేశ్వర॥ 13-165-34 (88050) 
అంకారాచ్చ భూతేషు వివిధార్థం వ్యజాయత।
ఇంద్రియైర్యుగపత్సర్వైః సో నిత్యశ్చ సమీక్షతే॥ 13-165-35 (88051) 
మరుత్త్వం సత్వసర్గశ్చ తుష్టిః సిద్ధిస్తథైవ చ।
వైకృతాని ప్రవక్ష్యామి శృణు తాని మహామతే॥ 13-165-36 (88052) 
ఏషా తత్వచతుర్వింశన్మయా శాస్త్రానుమానతః।
వర్ణితా తవ దేవేశ పంచవింశత్సమన్వితా॥ 13-165-37 (88053) 
పంచమోఽనుగ్రహశ్చైవ నవైతే ప్రాకృతైః సహ।
ఐంద్రేప్యహమధోప్యన్యన్మమాత్మని చ భాస్వరః॥ 13-165-38 (88054) 
యచ్చ దేహమయం కించిత్త్రిషు లోకేషు విద్యతే।
సర్వత్రైవాభిమంతవ్యం త్వయా త్రిపురసూదన॥ 13-165-39 (88055) 
అన్యథా యేఽనుపశ్యంతి తే న పశ్యంతి బ్రహ్మజ।
ఏతదవ్యక్తవిషయం పంచవింశసమన్వితం॥ 13-165-40 (88056) 
అనేన కారణేనైవ తత్వమాహుర్మనీషిణః।
వికారమాత్రమేతం తు తత్వమాచక్షతే పరం॥ 13-165-41 (88057) 
నిస్తత్వశ్చైష దేవేశ బోద్ధవ్యం తు న బుద్ధ్యతే।
యది బుద్ధ్యేత్పరం బుద్ధం బుద్ధ్యమానః సురర్షభః। 
ప్రబుద్ధో హ్యభిమన్యేత యోయం నాహమితి ప్రభో॥ ॥  13-165-42 (88058) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచషష్ట్యధికశతతమోఽధ్యాయః॥ 165 ॥

Mahabharata - Anushaasana Parva - Chapter Footnotes

7-165-1x ఏతదాదిపంచాధ్యాయా దాక్షిణాత్యకోశేష్వేవ దృశ్యంతే॥ 7-165-13 యథావద్వద సత్తమేతి ఙ.పాఠః॥ 7-165-36 మమ త్వం సత్త్వసర్గశ్చేతి ధ.పాఠః॥





అనుశాసనపర్వ - అధ్యాయ 166

॥ శ్రీః ॥

13.166. అధ్యాయః 166 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

రుద్రంప్రతి సనత్కుమారేణ తత్వలయక్రమాధ్యాత్మాదిప్రతిపాదనం॥ 1॥

Mahabharata - Anushaasana Parva - Chapter Text

<a id="anuzAsana-13-166-1x"
name="anuzAsana-13-166-1x">`సనత్కుమార ఉవాచ।

తత్వసంఖ్యా శ్రుతా చైషా యేషాం బ్రహ్మవిదాంవర।
సర్గసంఖ్యా మయా ప్రోక్తా నవానామానుపూర్వ్యశః। 
ప్రవక్ష్యామి తు తేఽధ్యాత్మమధిభూతాధిదైవతం॥  13-166-1 (88059) 
నైతద్యుక్తైర్వేదవిద్భిర్గృహస్థై-
ర్మాన్యైరేభిస్తపసా వాభిపన్నైః। 
యత్నేన దృష్టం పరమాత్మతత్వం
తత్వేన ప్రాప్యం తు యథోక్తమేతత్।
పరం పరేభ్యస్త్వమృతార్థతత్వం
స్వభావసత్వస్థమనీశమీశం॥  13-166-2 (88060) 
కైవల్యతాం ప్రాప్య మహాసురోత్తమ
తవైతదాఖ్యామి మునీంద్రవృత్త్యా। 
రహస్యమేవాన్యదవాప్య దివ్యం
పవిత్రపూతస్తవ మృత్యుజాలం॥  13-166-3 (88061) 
పృథ్వీమిమాం యద్యపి రత్నపూర్ణాం
దద్యాన్న దేయం త్వపరీక్షితాయ। 
నాశ్రద్దధానాయ న చాన్యబుద్ధే-
ర్నాజ్ఞానయుక్తాయ న విస్మితాయ॥  13-166-4 (88062) 
స్వాధ్యాయయుక్తాయ గుణాన్వితాయ
ప్రదేయమేతన్నియతేంద్రియాయ॥  13-166-5 (88063) 
సంక్షేపం చాప్యథైతేషాం తత్వానాం వృషభధ్వజ।
అనులోమానుజాతానాం ప్రతిలోమప్రమీయతం॥ 13-166-6 (88064) 
ప్రవక్ష్యామి తమధ్యాత్మం సాధిభూతాధిదైవతం।
యథాంశుజాలమర్కస్య తథైతత్ప్రవదంతి వై॥ 13-166-7 (88065) 
సంక్షీణే బ్రహ్మదివసే జగజ్జలధిమావిశేత్।
ప్రలీయతే జలే భూమిర్జలమగ్నౌ ప్రలీయతే॥ 13-166-8 (88066) 
లీయతేఽగ్నిస్తథా వాయౌ వాయురాకాశ ఏవ తు।
మనసి ప్రలీయతే ఖం తు మనోఽహంకార ఏవ చ॥ 13-166-9 (88067) 
అహంకారస్తథా తస్మిన్మహతి ప్రవిలీయతే।
మహానవ్యక్త ఇత్యాహుస్తదేకత్వం ప్రచక్షతే॥ 13-166-10 (88068) 
అవ్యక్తస్య మహాదేవ ప్రలయం విద్ధి బ్రహ్ంణి।
ఏవమస్యాసకృత్క్రీడామాహుస్తత్వవిదో జనాః॥ 13-166-11 (88069) 
అధ్యాత్మమధిభూతం చ తథైవాప్యధిదైవతం।
యథావదుదితం శాస్త్రం యోగే తు సుమహాత్మభిః॥ 13-166-12 (88070) 
తథైవ చేహ సాంఖ్యే తు పరిసంఖ్యాత్మచింతకైః।
ప్రపంచితార్థమేతావన్మహాదేవ మహాత్మభిః॥ 13-166-13 (88071) 
బ్రహ్మేతి విద్యాదధ్యాత్మం పురుషం చాధిదైవతం।
ప్రభవం సర్వభూతానాం రక్షణం తత్ర కర్మ చ॥ 13-166-14 (88072) 
అధ్యాత్మం ప్రాణమిత్యాహుః క్రతుమప్యధిదైవతం।
రథం చ యజ్ఞవాహోఽత్ర కర్మాహంకారమేవ చ॥ 13-166-15 (88073) 
అధ్యాత్మం తు మనో విద్యాచ్చంద్రమాశ్చాధిదైవతం।
దైవం చ ప్రభవశ్చైవ కర్మ వ్యాహృతయస్తథా॥ 13-166-16 (88074) 
విద్యాత్తు శ్రోత్రమధ్యాత్మమాకాశమధిదైవతం।
సర్వభావాభిధానార్థం శబ్దః కర్మ సదా స్మృతం॥ 13-166-17 (88075) 
త్వగధ్యాత్మమథో విద్యాద్వాయురత్రాధిదైవతం।
సన్నిపాతయ విజ్ఞానం సర్వకర్మ చ తత్ర హ॥ 13-166-18 (88076) 
అధ్యాత్మం చక్షురిత్యాహుర్భాస్కరోఽత్రాధిదైవతం।
జ్ఞాపతం సర్వవర్ణానాం రూపం కర్మ సదా స్మృతం॥ 13-166-19 (88077) 
జిహ్వేతి విద్యాదధ్యాత్మమాపశ్చాత్రాధిదైవతం॥  13-166-20 (88078) 
పాయురధ్యాత్మమిత్యాహుర్యథావద్యతిసత్తమాః।
విసర్గమధిభూతం చ మిత్రం చాప్యధిదైవతం॥ 13-166-21 (88079) 
ఉపస్థోఽధ్యాత్మమిత్యాహుర్దేవదేవ పినాకధృక్।
అనుభావోఽధిభూతం తు దైవతం చ ప్రజాపతిః॥ 13-166-22 (88080) 
పాదావధ్యాత్మమిత్యాహుస్త్రిశూలాంక మనీషిణః।
గంతవ్యమధిభూతం తు విష్ణుస్తత్రాధిదైవతం॥ 13-166-23 (88081) 
వాగధ్యాత్మం తథైవాహుః పినాకింస్తత్వదర్శినః।
వక్తవ్యమధిభూతం తు వహ్నిస్తత్రాధిదైవతం॥ 13-166-24 (88082) 
ఏతదధ్యాత్మమతులం సాధిభూతాధిదైవతం।
మయా తు వర్ణితం సంయగ్దేహినామమరర్షభ॥ 13-166-25 (88083) 
ఏతత్కీటపతంగే చ శ్వపాకే శుని హస్తిని।
పుత్రికాదంశమశకే బ్రాహ్మణే గవి పార్థివే॥ 13-166-26 (88084) 
సర్వమేవ హి ద్రష్టవ్యమన్యథా మా విచింతయ।
అతోఽన్యథా యే పశ్యంతి న సంయక్తేషు దర్శనం॥ 13-166-27 (88085) 
దేవదానవగంధర్వయక్షరాక్షసకిన్నరాః।
యన్న జానంతి కో హ్యేష కుతో వా భగవానితి॥ 13-166-28 (88086) 
ఓమిత్యేకాక్షరం బ్రహ్మ యత్తత్సదసతః పరం।
అనాదిమధ్యపర్యంతం కూటస్థమచలం ధ్రువం॥ 13-166-29 (88087) 
యోగేశ్వరం పద్మనాభం విష్ణుం జిష్ణుం జగత్పతిం।
అనాదినిధం దేవం దేవదేవం సనాతనం॥ 13-166-30 (88088) 
అపమేయమవిజ్ఞేయం హరిం నారాయణం ప్రభుం।
కృతాంజలిః శుచిర్భూత్వా ప్రణంయ ప్రయతోఽర్చయేత్॥ 13-166-31 (88089) 
అనాద్యంతం పరం బ్రహ్మ న దేవా ఋషయో విదుః।
ఏకోయం వేద భగవాంస్త్రాతా నారాయణో హరిః॥ 13-166-32 (88090) 
నారాయణాదృషిగణాస్తతః సిద్ధా మహోరగాః।
దేవా దేవర్షయశ్చైవ యం విదుర్దుఃఖభేషజం॥ 13-166-33 (88091) 
యమాహుర్విజితక్లేశం యస్మింశ్చ విహితాః ప్రజాః।
యస్మిఁల్లోకాః స్ఫురంతీమే జాలే శకునయో యథా॥ 13-166-34 (88092) 
సప్తర్షయో మనః సప్త సాంఖ్యాస్తు మునిదర్శనాత్।
సప్తర్షయశ్చేంద్రియాణి పంచ బుద్ధీంద్రియాణి చ॥ 13-166-35 (88093) 
శ్రోత్రయోశ్చ దిశః ప్రాహుర్మనసి త్వథ చంద్రమాః॥  13-166-36 (88094) 
మనః షష్ఠం బుద్ధిః సప్తమీ హ్యాత్మని స్థాపితాని
శరీరేషు నాత్మని తస్య హి కారణాని భంతి సర్వా- 
ణ్యపి సర్వకర్మసు వా విషయేషువా యుంజంతి యథాత్మ-
ని స్వాని కర్మాణి ప్రవృత్తాని సప్తస్వపి॥  13-166-37 (88095) 
విషయాణాం వ్యాపకత్వాని తాన్యేవ స్వపతో భూత-
గ్రామస్యాజమాత్మానం దేవలోకస్థానసంమితం దేహాంతర- 
గామినం ముముక్షుం వానుప్రతిశంతి సూక్ష్మాణి ప్రలీయంతే॥  13-166-38 (88096) 
మోక్షకాలే తమేకం న కశ్చిద్వేత్తి స్వపరం।
ఏవం ప్రవిష్టేషు భూతేషు కో జాగర్తీత్యుచ్యతే॥ 13-166-39 (88097) 
నిద్రాప్రసుప్తేషు వాఽత్ర జాగ్రత్స్వప్నశీలోత్రసదనౌ
చ దేవద్యోతనో భగవాంశ్చాత్ర క్షత్రేజ్ఞో బుద్ధిర్వాఽభిసుప్త- 
స్యాపి స్వప్నదర్శనాని పశ్యంతి॥  13-166-40 (88098) 
అప్రతిబుద్ధేషు లోకేషు స ఏవ ప్రతిబుధ్యతే। స
ఏష ప్రాజ్ఞః। అథ తైజసః కాయాగ్నిః స హి సుప్తస్యాత్మా వా॥  13-166-41 (88099) 
అవిదుషో వాఽప్రతిబుధ్యమానస్యాన్నం పచతీత్యంతే
వై తిష్ఠతి ఏతదాత్మానమధికృత్యానుజ్ఞాతమితి॥ ॥  13-166-42 (88100) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్షష్ట్యధికశతతమోఽధ్యాయః॥ 166 ॥

Mahabharata - Anushaasana Parva - Chapter Footnotes

7-166-2 గృహస్యైర్మాన్యేజ్యాభిరితి ట.థ.పాఠః॥





అనుశాసనపర్వ - అధ్యాయ 167

॥ శ్రీః ॥

13.167. అధ్యాయః 167 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

సనత్కుమారేణ రుద్రంప్రతి దేహిదేహావయవాశ్రితదేవతాకథనపూర్వకం యోగనిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-167-1x"
name="anuzAsana-13-167-1x">`సనత్కుమార ఉవాచ।

ప్రభవశ్చాప్యయస్తాత వర్ణితస్తేఽనుపూర్వశః।
తథాఽధ్యాత్మాధేభూతం చ తథైవాత్రాధిదైవతం॥ 13-167-1 (88101) 
నిఖిలేన తు వక్ష్యామి దైవతాని హ దేహినాం।
యాన్యాశ్రితేషు దేహేషు యాని పృచ్ఛసి శంకర॥ 13-167-2 (88102) 
వాచ్యగ్నిస్త్వథ జిహ్వాయాం సోమః ప్రాణే తు మారుతః।
రూపే చాప్యథ నక్షత్రం జిహ్వాయాం చాప ఏవ తు॥ 13-167-3 (88103) 
నాభ్యాం సముద్రశ్చ విభుర్నఖరోమ తథైవ చ।
వనస్పతివనౌషధ్యస్త్వంగేషు మరుతస్తథా॥ 13-167-4 (88104) 
సంవత్సరాః పర్వసు చ ఆకాశే దైవమానుషే।
ఉదానే విద్యుదభవద్వ్యానే పర్జన్య ఏవ చ॥ 13-167-5 (88105) 
స్తనయోరేవ చాకాశం బలే చేంద్రస్తథైవ చ।
మనసోఽప్యథ చేశానస్త్వపానే రుద్ర ఏవ చ॥ 13-167-6 (88106) 
గంధర్వాప్సరసో వ్యానే సత్యే మిత్రశ్చ శంకర।
ప్రజ్ఞాయాం వరుణశ్చైవ చక్షుష్యాదిత్య ఏవ చ॥ 13-167-7 (88107) 
శరీరే పృథివీ చైవ పాదయోర్విష్ణురేవ చ।
పాయౌ మిత్రస్తథోపస్థే ప్రజాపతిరరిందమ॥ 13-167-8 (88108) 
మూర్ధ్ని చైవ దిశః ప్రాహుర్బుద్ధౌ బ్రహ్మా ప్రతిష్ఠితః।
బుధ్యమానోఽఽత్మనిష్ఠః స్యాదధిష్ఠాతా తు శంకరః॥ 13-167-9 (88109) 
అబుద్ధశ్చాభవత్తస్మాద్బుధ్యమానాన్న సంశయః।
ఆభ్యామన్యః పరో బుద్ధో వేదవాదేషు శంకర॥ 13-167-10 (88110) 
యదాశ్రితాని దేహేషు దైవతాని పృథక్పృథక్।
యోఽగ్నయే జాయతే నిత్యమాత్మయాజీ సమాహితః॥ 13-167-11 (88111) 
య ఏవమనుపశ్యేత దైవతాని సమాహితః।
సోత్ర యోగీ భవత్యేవ య ఏవమనుపశ్యతి। 
స సర్వజ్ఞయాజిభ్యో హ్యాత్మయాజీ విశిష్యతే॥  13-167-12 (88112) 
ముఖే జుహోతి యో నిత్యం కృత్స్నం విశ్వమిదం జగత్।
సోత్మవిత్ప్రోచ్యతే తజ్జ్ఞైర్మహాదేవ మహాత్మభిః॥ 13-167-13 (88113) 
సర్వేభ్యః పరమేభ్యో వై దైవతేభ్యో హ్యాత్మయాజినా।
గంతవ్యం పరమాకాంక్షన్పరమేవ చ చింతయన్॥ 13-167-14 (88114) 
యథా సంక్రమతే దేహాద్దేహీ త్రిపురసూదన।
తథాస్య స్థానమాఖ్యాస్యే పృథక్త్వేనేహ శంకర॥ 13-167-15 (88115) 
పాదాభ్యాం వైష్ణవం స్థానమాప్నోతి వినియోజనాత్।
పాయునా మిత్రమాప్నోతి ఉపస్థేన ప్రజాపతిం॥ 13-167-16 (88116) 
నాభ్యా చ వారుణం స్థానం స్తనాభ్యాం తు భవో లభేత్
బాహుభ్యాం వాసవం స్థానం శ్రోత్రాభ్యామాప్నుయాద్దిశః। 
ఆదిత్యం చక్షుషా స్థానం మూర్ధ్నా బ్రహ్మణ ఏవ చ॥  13-167-17 (88117) 
అథ మూర్ధసు యః ప్రాణాంధారయేత సమాహితః।
బుద్ధ్యా మానమవాప్నోతి ద్రవ్యావస్థం చ సంశయః॥ 13-167-18 (88118) 
అవ్యక్తాత్పరమం శుద్ధమప్రమేయమనామయం।
తమాహుః పరమం నిత్యం యద్యదాప్నోతి బుద్ధిమాన్॥ 13-167-19 (88119) 
బుధ్యమానాప్రబుద్ధాభ్యాం స బుద్ధ ఇతి పఠ్యతే।
బుధ్యమానమబుద్ధశ్చ నిత్యమేవానుపశ్యతి॥ 13-167-20 (88120) 
వికారపురుషస్త్వేష బుధ్యమాన ఇతి స్మృతః।
పంచవింశతితత్వం తత్ప్రోచ్యతే తత్ర సంశయః॥ 13-167-21 (88121) 
స ఏష ప్రకృతిస్థత్వాత్తస్థురిత్యుపదిశ్యతే।
మహానాత్మా మహాదేవ మహానత్రాధితిష్ఠతి॥ 13-167-22 (88122) 
అధిష్ఠానాదధిష్ఠాతా ప్రోచ్యతే శాస్త్రదర్శనాత్।
ఏష చేతయతే దేవ మోహజాలమబుద్ధిమాన్॥ 13-167-23 (88123) 
అవ్యక్తస్యైవ సాధర్ంయమేతదాహుర్మనీషిణః।
సోహం సోహమతో నిత్యాదజ్ఞానాదితి మన్యతే॥ 13-167-24 (88124) 
యది బుధ్యతి చైవాయం మన్యేయమితి భాస్వరః।
న ప్రబుద్ధో న వర్తేత పానీయం మత్స్యకో యథా॥ 13-167-25 (88125) 
దేవతా నిఖిలేనైతాః ప్రోక్తాస్త్రిభువనేశ్వర।
యోగకృత్యం తు తావన్మే త్వం నిబోధానుపూర్వశః॥ 13-167-26 (88126) 
శూన్యాగారేష్వరణ్యేషు సాగరే వా గుహాసు వా।
విష్టంభయిత్వా త్రీందండానవాప్తో హ్యద్వయో భవేత్॥ 13-167-27 (88127) 
ప్రాఙ్ముఖోదఙ్ముఖో వాపి తథా పశ్చాన్ముఖోపి వా।
దక్షిణావదనో వాపి బద్ధ్వా విధివదాసనం॥ 13-167-28 (88128) 
స్వస్తికేనోపసంవిష్టః కాయమున్నాంయ భాస్వరం।
యథోపదిష్టం గురుణా తథా తద్బ్రహ్మ ధారయేత్॥ 13-167-29 (88129) 
లఘ్వాహారో యతో దాంతస్త్రికాలపరివర్జకః।
మూత్రోత్సర్గపురీషాభ్యామాహారే చ సమాహితః॥ 13-167-30 (88130) 
శేషకాలం తు యుంజీత మనసా సుసమాహితః।
ఇంద్రియాణీంద్రియార్థేభ్యో మనసా వినివర్తయేత్॥ 13-167-31 (88131) 
మనస్తథైవ సంగృహ్య బుద్ధ్యా బుద్ధిమతాం వర।
విధావమానం ధైర్యేణ విస్ఫురంతమితస్తతః॥ 13-167-32 (88132) 
నిరుధ్య సర్వసంకల్పాంస్తతో వై స్థిరతాం వ్రజేత్।
ఏకాగ్రస్తద్విజానీయాత్సర్వం గుహ్యతమం పరం॥ 13-167-33 (88133) 
నివాతస్థ ఇవాలోలో యథా దీపోఽతిదీప్యతే।
ఊర్ధ్వమేవ న తిర్యక్చ తథైవాభ్రాంతి తే మనః॥ 13-167-34 (88134) 
హృదిస్థస్తిష్ఠతే యోసౌ తస్యైవాభిముఖో యదా।
మనో భవతి దేవేశ పాషాణమివ నిశ్చలం॥ 13-167-35 (88135) 
స నిర్జనే వినిర్ఘోషే సఘోషే చాఽఽవసంజనే।
యుక్తో యో న వికంపేత యోగీ యోగవిధిః శ్రుతః॥ 13-167-36 (88136) 
తతః పశ్యతి తద్బ్రహ్మ జ్వలదాత్మని సంస్థితం।
విద్యుదంబుధరే యద్వత్తద్వదేకమనాశ్రయం॥ 13-167-37 (88137) 
తమస్యగాధే తిష్ఠంతం నిస్తమస్కమచేతనం।
చేతయానమచేతం చ దీప్యమానం స్వతేజసా॥ 13-167-38 (88138) 
అంగష్ఠపర్వమాత్రం తన్నైశ్రేయసమనిందితం।
మహద్భూతమనంతం చ స్వతంత్రం విగతజ్వరం॥ 13-167-39 (88139) 
జ్యోతిషాం జ్యోతిషం దేవం విష్ణుమత్యంతనిర్మలం।
నారాయణమణీయాంసమీశ్వరాణామధీశ్వరం॥ 13-167-40 (88140) 
విశ్వతః పరమం నిత్యం విశ్వం నారాయణం ప్రభుం।
అవిజ్ఞాయ నిమజ్జంతి లోకాః సంసారసాగరే॥ 13-167-41 (88141) 
యం దృష్ట్వా యతయస్తాత న శోచంతి గతజ్వరాః।
జన్మమృత్యుభయాన్ముక్తాస్తీర్ణాః సంసారసాగరం॥ 13-167-42 (88142) 
అణిమా లఘిమా భూమా ప్రాప్తిః ప్రాకంయమేవ చ।
ఈశిత్వం చ వశిత్వం చ యత్ర కామావసాయితా। 
ఏతదష్టుగుణం యోగం యోగానామమితం స్మృతం॥  13-167-43 (88143) 
దృష్ట్వాత్మానం నిరాత్మానమప్రమేయం సనాతనం।
తే విశంతి శరీరాణి యోగేనానేన భాస్వరం। 
దైత్యదేవమనుష్యాణాం బలేన బలవత్తమాః॥  13-167-44 (88144) 
ఏతత్తత్వమనాద్యంతం యద్భవాననుపృచ్ఛతి।
నిత్యం వయముపాస్యామో యోగధర్మం సనాతనం॥ 13-167-45 (88145) 
యోగధర్మాన్న ధర్మోస్తి గరీయాన్సురసత్తమ।
ఏతద్ధర్మ హి ధర్మాణామపునర్భవసంస్కృతం॥ 13-167-46 (88146) 
తత్వతః పరమస్తీస్తి కేచిదాహుర్మనీషిణః।
కేచిదాహుః పరం నాస్తి యే జ్ఞానఫలమాశ్రితాః॥ 13-167-47 (88147) 
జ్ఞానస్థః పురుషస్త్వేష వికృతః స్వేన వర్ణితః।
యే ధ్యానేనానుపశ్యంతి నిత్యం యోగపరాయణాః॥ 13-167-48 (88148) 
తమేవ పురుషం దేవం కేచిదేవ మహేశ్వర।
నిత్యమన్యతమాః ప్రాహుర్జ్ఞానం పరమకం స్మృతం॥ 13-167-49 (88149) 
జ్ఞానమేవ వినిర్ముక్తాః సాంఖ్యా గచ్ఛంతి కేవలం।
చింతాధ్యాత్మని చాన్యత్ర యోగాః పరమబుద్ధయః॥ 13-167-50 (88150) 
ఉక్తమేతావదేతత్తే యోగదర్శనముత్తమం।
సాంఖ్యజ్ఞానం ప్రవక్ష్యామి పరిసంఖ్యావిదర్శనం॥' ॥  13-167-51 (88151) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తషష్ట్యధికశతతమోఽధ్యాయః॥ 167 ॥

Mahabharata - Anushaasana Parva - Chapter Footnotes

7-167-11 యోఽగ్నిం యాజయతే నిత్యమితి థ.పాఠః॥ 7-167-21 పంచవింశతికం తత్వమితి థ.పాఠః॥ 7-167-27 త్రీందండానవాప్నోతి చ యోగవిదితి ట.పాఠః॥





అనుశాసనపర్వ - అధ్యాయ 168

॥ శ్రీః ॥

13.168. అధ్యాయః 168 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

సనత్కుమారేణ రుద్రంప్రతి అవ్యక్తాదితత్వానాం తారతంయకథనపూర్వకం తత్సృష్టిలయాదికథనం॥ 1 ॥ తథా ఏతజ్జ్ఞానస్య సంసారతారకత్వోక్తిః॥ 2 ॥

Mahabharata - Anushaasana Parva - Chapter Text

<a id="anuzAsana-13-168-1x"
name="anuzAsana-13-168-1x">`సనత్కుమార ఉవాచ।

ఇంద్రియేభ్యో మనః పూర్వమహంకారస్తతః పరం।
అహంకారాత్పరా బుద్ధిర్బుద్ధేః పరతరం మహత్॥ 13-168-1 (88152) 
మహతః పరమవ్యక్తమవ్యక్తాత్పురుషః పరః।
ఏతావదేతత్సాంఖ్యానాం దర్శనం దేవసత్తమ॥ 13-168-2 (88153) 
అవ్యక్తం బుద్ధ్యహంకారౌ మహాభూతాని పంచ చ।
మనస్తథా విశేషాశ్చ దశ చైవేంద్రియాణి చ। 
ఏతాస్తత్వచతుర్వింశన్మహాపురుషసంమితాః॥  13-168-3 (88154) 
బుద్ధ్యామానేన దేవేశ చేతనేన మహాత్మనా।
సంయోగమేతయోర్నిత్యమాహురవ్యక్తపుంసయోః॥ 13-168-4 (88155) 
ఏకత్వం చ బహుత్వం చ సర్గప్రలయకోటిశః।
తమఃసంజ్ఞితమేతద్ధి ప్రవదంతి త్రిశూలధృక్॥ 13-168-5 (88156) 
సముత్పాట్య యథావ్యక్తాజ్జీవా యాంతి పునఃపునః।
ఆదిరేష మహానాత్మా గుణానామితి నః ప్రభో॥ 13-168-6 (88157) 
గుణస్థత్వాద్గుణం చైనమాహురవ్యక్తలక్షణం।
ఏతేనాధ్యుషితో వ్యక్తస్త్రిగుణం చేతయత్యుత॥ 13-168-7 (88158) 
అచేతనః ప్రకృత్యేషు న చాన్యమనుబుధ్యతే।
బుధ్యమానో హ్యహంకారో నిత్యం మానాప్రబోధనాత్॥ 13-168-8 (88159) 
విమలస్వ విశుద్ధస్య నీరుజస్య మహాత్మనః।
విమలోదరశీలః స్యాద్బుధ్యమానాప్రబుద్ధయోః॥ 13-168-9 (88160) 
ద్రష్టా భవత్యభోక్తా చ సత్వమూర్తిశ్చ నిర్గుణః।
బుధ్యమానాప్రబుద్ధాభ్యామన్య ఏవ తు నిర్గుణః॥ 13-168-10 (88161) 
ఉపేక్షకః శుచిస్తాభ్యాముభాభ్యామయుతస్తథా।
బుధ్యమానో న బుధ్యేత బుద్ధమేవం సనాతనం॥ 13-168-11 (88162) 
స ఏవ బుద్ధేరవ్యక్తస్వభావత్వాదచేతనః।
సోహమేవ న మేఽన్యోస్తి య ఏవమభిమన్యతే॥ 13-168-12 (88163) 
న మన్యతే మమాన్యోస్తి యేన చేతోస్ంయచేతనః।
ఏవమేవాభిమన్యేత బుధ్యమానోప్యనాత్మవాన్॥ 13-168-13 (88164) 
అహమేవ న మేఽన్యోస్తి న ప్రబుద్ధవశానుగః।
అవ్యక్తస్థో గుణానేష నిత్యమేవాభిమన్యతే॥ 13-168-14 (88165) 
తేనాధిష్ఠితతత్వజ్ఞైర్మహద్భిరభిధీయతే।
అహంకారేణ సంయుక్తస్తతస్దదభిమన్యతే॥ 13-168-15 (88166) 
క్షేత్రం ప్రవిశ్య దుర్బుద్ధిర్బుద్ధ్యమానో హ్యనాత్మవాన్।
అహమేవ సృజత్యన్యద్ద్వితీయం లోకసారథిః॥ 13-168-16 (88167) 
సర్వాభావైరహంకారైస్తృతీయం సర్గసంజ్ఞితం।
తతో భూతాన్యహంకారమహంకారో మనోఽసృజత్॥ 13-168-17 (88168) 
సర్వస్నోతస్యభిముఖం సంప్రావర్తత బుద్ధిమాన్।
తథైవ యజ్ఞే భూతేషు విషయార్థీ పునఃపునః। 
ఇంద్రియైః సహ శూలాంక పంచ పంచభిరేవ చ॥  13-168-18 (88169) 
మనో వేద న చాత్మానమంకారం ప్రజాపతిః।
న వేద వాప్యహంకారో బుద్ధిం బుద్ధిమతాంవర॥ 13-168-19 (88170) 
ఏవమేతే మహాభాగ నేతరే నయవాదినః।
అహంకారేణ సంయుక్తః స్రోతస్యభిముఖః సదా॥ 13-168-20 (88171) 
ఏవమేష వికారాత్మా మహాపురుషసంజ్ఞకః।
ప్రతనోతి జగత్కృత్స్నం పునరాదదతే సకృత్॥ 13-168-21 (88172) 
ససంజ్ఞత్వాజ్జగత్కృత్స్నమవ్యక్తస్య హృది స్థితం।
సంవిశద్రజనీం కృత్స్నాం నిశాంతే దివసాగమే॥ 13-168-22 (88173) 
పునరాత్మా విజయతే బహవో నిర్గుణాస్తథా।
అజ్ఞానేన సమాయుక్తః సోవ్యక్తేన తమోత్మనా॥ 13-168-23 (88174) 
యది హ్యేషో ను మన్యేత మమాస్తి పరతో వరః।
స పునః పునరాత్మానం న కుర్యాదాక్షిపేత చ॥ 13-168-24 (88175) 
ఏతమవ్యక్తవిషయం సూక్ష్మం మన్యేత బుద్ధిమాన్।
పంచవింశం మహాదేవ మహాపురుషవైకృతం॥ 13-168-25 (88176) 
ప్రబుద్ధౌ బుద్ధవానేతత్సృజమానమబుద్ధవాన్।
గుణాన్పునశ్చ తానేవ సోత్మనాత్మని నిక్షిపేత్॥ 13-168-26 (88177) 
అవ్యక్తస్య వశీభూతో యోఽజ్ఞానస్య తమోత్మనః।
బుధ్యమానో హ్యబుద్ధస్య బుద్ధస్తదనుభుజ్యతే॥ 13-168-27 (88178) 
ఉపేక్షకః శుచిర్వ్యగ్రః సోలింగః సోవ్రణోఽమలః।
షడ్వింశో భగవానాస్తే బుద్ధః శుద్ధో నిరామయః॥ 13-168-28 (88179) 
అవ్యక్తాదివిశేషాంతమేతద్వైద్యా వదంత్యుత।
ఏతైరేవ విహీనం తు కేచిదాహుర్మనీషిణః॥ 13-168-29 (88180) 
నిస్తత్వం బుధ్యమానాస్తు కేచిదాహుర్మహామతే।
కేచిదాహుర్మహాత్మానస్తత్వసంజ్ఞితమేవ తు॥ 13-168-30 (88181) 
తత్వస్య శ్రవణాదేనం తత్వమేవం వదంతి వై।
సత్వసంశ్రయణాచ్చైవ సత్వవంతం మహేశ్వర॥ 13-168-31 (88182) 
ఏవమేష వికారాత్మా బుధ్యమానో మహాభుజ।
అవ్యక్తో భవతే వ్యక్తౌ సత్వంసత్వం తథా గుణౌ। 
విద్యా చ భవతే విద్యా భవేత్తు గ్రహసంజ్ఞితం॥  13-168-32 (88183) 
య ఏవమనుబుద్ధ్యంతే యోగసాంఖ్యాశ్చ తత్వతః।
తేఽవ్యక్తం శంకరాగాఢం ముంచంతే శాస్త్రబుద్ధయః॥ 13-168-33 (88184) 
తేషామేతత్తు వదతాం శాస్త్రార్థం సూక్ష్మదర్శినాం।
బుద్ధిర్విస్తీర్యతే సర్వం తైలబిందురివాంభసి॥ 13-168-34 (88185) 
విద్యా తు సర్వవిద్యానామవబోధ ఇతి స్మృతః।
యేన విద్యామవిద్యాం చ విందంతి యతిసత్తమాః॥ 13-168-35 (88186) 
సైషా త్రయీ పరా విద్యా చతుర్థ్యాన్వీక్షికీ స్మృతా।
యాం బుద్ధ్యమానో బుద్ధ్యేత బుద్ధ్యాత్మని సమం గతః॥ 13-168-36 (88187) 
అప్రబుద్ధమథావ్యక్తమవిద్యాసంజ్ఞికం స్మృతం।
విమోహితం తు శోకేన కేవలేన సమన్వితం। 
ఏతద్బుద్ధ్యా భవేద్బుద్ధః కిమన్యద్బుద్ధిలక్షణం॥  13-168-37 (88188) 
యే త్వేతన్నావబుద్ధ్యంతే తే ప్రబుద్ధవశానుగాః।
తే పునఃపునరవ్యక్తాజ్జనిష్యంత్యబుధాంత్మనః॥ 13-168-38 (88189) 
తమేవ తులయిష్యంతి అబుద్ధివశవర్తినః।
యే చాప్యన్యే తన్మనసస్తేప్యేతత్ఫలభాగినః॥ 13-168-39 (88190) 
విదిత్వైనం న శోచంతి యోగోపేతార్థదర్శినః।
స్వాతంత్ర్యం ప్రతిలప్స్యంతే కేవలత్వం చ భాస్వరం॥ 13-168-40 (88191) 
అజ్ఞానబంధనాన్ముక్తాస్తీర్ణాః సంసారబంధనాత్।
అజ్ఞానసాగరం ఘోరమగాధం తమసంజ్ఞకం। 
యత్ర మజ్జంతి భూతాని పునఃపునరరిందం॥  13-168-41 (88192) 
ఏషా విద్యా తథాఽవిద్యా కథితా తే మయాఽర్థతః।
యస్మిందేయం చ నో గ్రాహ్యం సాంఖ్యాః సాంఖ్యం తథైవ చ॥ 13-168-42 (88193) 
తథా చైకత్వనానాత్వమక్షరం క్షరమేవ చ।
నిగదిష్యామి దేవేశ విమోక్షం త్రివిధం చ తే॥ 13-168-43 (88194) 
బుద్ధ్యమానాప్రబుద్ధాభ్యామబుద్ధస్య ప్రపంచనం।
భూయ ఏవ నిబోధ త్వం దేవానాం దేవసత్తమ॥ 13-168-44 (88195) 
యచ్చ కించ శ్రుతం న స్యాద్దృష్టం చైవ న కించన।
తచ్చ తే సంప్రవక్ష్యామి ఏకాగ్రః శృణు తత్పరః॥' ॥  13-168-45 (88196) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టషష్ట్యధికశతతమోఽధ్యాయః॥ 168 ॥





అనుశాసనపర్వ - అధ్యాయ 169

॥ శ్రీః ॥

13.169. అధ్యాయః 169 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

సనత్కుమారేణ రుద్రంప్రతి ప్రాణినాం మరణసూచకదుర్నిమిత్తకథనపూర్వకం జిజీవిషోస్తత్పహిహారోపాయకథనం॥ 1 ॥ తథాఽనిచ్ఛోర్భగవద్ధ్యానేన శరీరత్యాగస్య పారత్రికసుఖసాధనత్వోక్తిః॥ 2 ॥ తథా భగవజ్జ్ఞానప్రశంసనపూర్వకం తదుపదేశపరంపరాకథనం॥ 3 ॥

Mahabharata - Anushaasana Parva - Chapter Text

<a id="anuzAsana-13-169-1x"
name="anuzAsana-13-169-1x">`సనత్కుమార ఉవాచ।

అరిష్టాని ప్రవక్ష్యామి తత్వేన శృణు తద్భవాన్।
మధ్య ఉత్తరతస్తాత దక్షిణాముఖనిష్ఠితం॥ 13-169-1 (88197) 
విద్యుత్సంస్థానపురుషం యది పశ్యేత మానవః।
వర్షత్రయేణ జానీయాద్దేహన్యాసముపస్థితం। 
ఏతత్ఫలమంరిష్టస్య శంకరాహుర్మనీషిణః।  13-169-2 (88198) 
శుద్ధమండమాదిత్యమరశ్మిమథ పశ్యతః।
వర్షార్ధకేన జానీయాద్దేహన్యాసముపస్థితం॥ 13-169-3 (88199) 
ఛిద్రాం చంద్రమసశ్ఛాయాం పాదావప్యనపశ్యతః।
సంవత్సరేణ జానీయాద్దేహన్యాసముపస్థితం॥ 13-169-4 (88200) 
కనీనికాయామశిరఃపురుషం యది పశ్యతి।
జానీయాత్షట్సు మాసేషు దేహన్యాసముపస్థితం॥ 13-169-5 (88201) 
కర్ణౌ పిధాయ హస్తాభ్యాం శబ్దం న శృణుయాద్యది।
విజానీయాత్తు మాసేన దేహన్యాసముపస్థితం॥ 13-169-6 (88202) 
ఆమగంధముపాఘ్రాతి సురభిం ప్రాప్య భాస్వరం।
దేవతాయతనస్థోపి సప్తరాత్రేణ మృత్యుభాక్॥ 13-169-7 (88203) 
సర్వాంగధారణావస్థాం ధారయేత సమాహితః।
యథా స మృత్యుం జయతి నాన్యథేహ మహేశ్వర। 
యది జీవితుమిచ్ఛేత చిరకాలం మహామునే॥  13-169-8 (88204) 
అథ నేచ్ఛేచ్చిరం కాలం త్యజేదాత్మానమాత్మనా।
కేవలం చింతయానస్తు నిష్కలం స నిరామయం॥ 13-169-9 (88205) 
అథ తం నిర్వికారం తు ప్రకృతే పరమం శుచిః।
పురుషం దేహసాధర్ంయం దేహన్యాసముపాశ్నుయాత్॥ 13-169-10 (88206) 
జాగ్రతో హి మయోక్తాని తవారిష్టాని తత్వతః।
ధారణాచ్చైవ సర్వాంగే మృత్యు జీయాత్సురర్షభ॥ 13-169-11 (88207) 
ఏకత్వదర్శనం భూయో నానాత్వం చ నిబోధ మే।
అక్షరం చ క్షరం చైవ చతుష్టయవిధానతః॥ 13-169-12 (88208) 
అవ్యక్తాదీని తత్వాని సర్వాణ్యేవ మహాద్యుతే।
ఆహుశ్చతుర్వింశతితమం వికారపురుషాన్వితం॥ 13-169-13 (88209) 
ఏకత్వదర్శనం చైవ నానాత్వేన వరం స్మృతం।
పంచవింశతివర్గః స్యాదపవర్గోఽజరామరః॥ 13-169-14 (88210) 
స నిర్వికారః పురుషస్తత్వేనైవోపదిశ్యతే।
స ఏవ పంచవింశస్తు వికారః పురుషః స్మృతః॥ 13-169-15 (88211) 
యద్యేష నిర్వికారః స్యాత్తత్వం న తు భవేద్భవ।
వికారో విద్యమానస్తు తత్వసంజ్ఞకముచ్యతే॥ 13-169-16 (88212) 
యద్యోషోఽవ్యక్తతాం నైతి వ్యతిరేకాన్న సంశయః।
తథా భవతి నిస్తత్వస్తథా సత్వస్తథాగుణః॥ 13-169-17 (88213) 
వికారగుణసంత్యాగాత్ప్రకృత్యన్యత్వతా శుచిః।
తదా నానాత్వతామేతి సర్గహీనోఽపవర్గభాక్॥ 13-169-18 (88214) 
బోధ్యమానః ప్రబుధ్యేత సమో భవతి బుద్ధిమాన్।
అక్షరశ్చ భవత్యేష యథావా చ్యుతవాన్క్షణాత్॥ 13-169-19 (88215) 
అవ్యక్తావ్యక్తిరుక్తా స్యాన్నిర్గుణస్య గుణాకరాత్।
ఏతదేకత్వనానాత్వమక్షరః క్షర ఏవ చ॥ 13-169-20 (88216) 
వ్యాఖ్యాతం తవ శూలాంక తథారిష్టాని చైవ హి।
విమోక్షలక్షణం శేషం తదపీహ బ్రవీమి తే। 
యం జ్ఞాత్వా యతయః ప్రాప్తాః కేవలత్వమనామయం॥  13-169-21 (88217) 
సాంఖ్యాశ్చాప్యథ యోగాశ్చ దగ్ధపంకా గతజ్వరాః।
అమూర్తిత్వమనుప్రాప్తా నిర్గుణా నిర్భయా భవ॥ 13-169-22 (88218) 
విపాప్మానో మహాదేవ ముక్తాః సంసారసాగరాత్।
సరణే ప్రజనాదానే గుణానాం ప్రకృతిః సదా। 
పరా ప్రమత్తా సతతమేతావత్కార్యకారణం॥  13-169-23 (88219) 
అసచ్చైవ చ సచ్చైవ కురుతే స పునః పునః।
చైతన్యేన పురాణేన చేతనాచేతనాత్పరః॥ 13-169-24 (88220) 
యస్తు చేతయతే చేతో మనసా చైకబుద్ధికం।
స నైవ సన్న చైవాసన్సదసన్న చ సంస్మృతః॥ 13-169-25 (88221) 
వ్యతిరిక్తశ్చ శుద్ధశ్చ సోఽన్యశ్చాప్రకృతిస్తథా।
ఉపేక్షకశ్చ ప్రకృతేర్వికారపురుషః స్మృతః॥ 13-169-26 (88222) 
వికారపురుషేణైషా సంయుక్తా సృజతే జగత్।
పునరాదదతే చైవ గుణానామన్యథాత్మని॥ 13-169-27 (88223) 
మత్స్యోదకాత్ససంజ్ఞాతః ప్రకృతేరేవ కర్మణః।
తద్వత్క్షేత్రసహస్రాణి స ఏవ ప్రకరిష్యతి॥ 13-169-28 (88224) 
క్షేత్రప్రలయతజ్జ్ఞస్తు క్షేత్రజ్ఞ ఇతి చోచ్యతే।
సయోగో నిత్య ఇత్యాహుర్యే జనాస్తత్వదర్శినః॥ 13-169-29 (88225) 
ఏవమేష హ్యసత్సచ్చ వికారపురుషః స్మృతః।
వికారాపద్యమానం తు వికృతిం ప్రవదంతి నః॥ 13-169-30 (88226) 
యదా త్వేష వికారస్య ప్రకృతానితి మన్యతే।
తదా వికారతామేతి వికారాన్యత్వతాం వ్రజేత్॥ 13-169-31 (88227) 
ప్రకృత్యా చ వికారైశ్చ వ్యతిరిక్తో యదా భవేత్।
శుచి యత్పరమం శుద్ధం ప్రతిబుద్ధం సనాతనం। 
అయుక్తం నిష్కలం శుద్ధమవ్యయం చాజరామరం॥  13-169-32 (88228) 
సమేత్య తేన శుద్ధేన బుధ్యమానః స భాస్వరః।
విమోక్షం భజతే వ్యక్తాదప్రబుద్ధాదచేతనాత్॥ 13-169-33 (88229) 
ఉదుంబరాద్వా మశకః ప్రలయాన్నిర్గతో యథా।
తథాఽవ్యక్తస్య సంత్యాగాన్నిర్మమః పంచ వింశకః॥ 13-169-34 (88230) 
యథా పుష్కరపర్ణస్థో జలబిందుర్న సంశ్లిషేత్।
తథైవావ్యక్తవిషయే న లిప్యేత్పంచవింశకః॥ 13-169-35 (88231) 
ఆకాశ ఇవ నిఃసంగస్తథా సంగస్త్థా వరః।
పంచవింశతిమో బుద్ధో బుద్ధేని సమతాం గతః॥ 13-169-36 (88232) 
ఏతద్ధి ప్రకృతం జ్ఞానం తత్వతశ్చ సముత్థితం।
పూర్వజేభ్యస్తథోత్పన్నం బ్రహ్మజేభ్యస్తథానఘ॥ 13-169-37 (88233) 
ఆదిసర్గో మహాబాహో తామసేనావృతం పరం।
ప్రతిష్టావయవందేవమభేద్యమజరామరం॥ 13-169-38 (88234) 
సనకః సనందనశ్చైవి తృతీయశ్చ సనాతనః।
తే విదుః పరమం ధర్మమవ్యయం వ్యయధర్షణం॥ 13-169-39 (88235) 
అవ్యక్తాత్పరమాత్సూక్ష్మాదవ్రణాన్మూర్తిసంజ్ఞకాత్।
క్షేత్రజ్ఞో భగవానాస్తే నరాయణపరాయణః॥ 13-169-40 (88236) 
అస్మాకం సహజాతానాముత్పన్నం జ్ఞానముత్తమం।
ఏతే హి మూర్తిమంతో వై లోకాన్ప్రవిచరామహే॥ 13-169-41 (88237) 
పునఃపునః ప్రజాతా వై తత్రతత్ర పినాకధృక్।
ద్వంద్వైర్విరజ్యమానస్య జ్ఞానముత్పన్నముత్తమం॥ 13-169-42 (88238) 
కపిలాన్మూలఆచార్యాత్తత్వబుద్ధివినిశ్చయం।
యోగసాంఖ్యమవాప్తం మే కార్త్స్న్యేన మునిసత్తమాత్॥ 13-169-43 (88239) 
తేన సంబోధితాః శిష్యా బహవస్తత్వదర్శినః।
తద్బుద్ధ్వా బహవః శిష్యా మయాప్యేతన్నిదర్శితాః॥ 13-169-44 (88240) 
జన్మమృత్యుహరం తథ్యం జ్ఞానం జ్ఞేయం సనాతనం।
యజ్జ్ఞాత్వా నానుశోచంతి తత్వజ్ఞానా నిరింద్రియాః॥ 13-169-45 (88241) 
శుద్ధబీజమలాశ్చైవ విపంకా వై నిరక్షరాః।
స్వతంత్రాస్తే స్వతంత్రేణ సంమితా నిష్కలాః స్మృతాః॥ 13-169-46 (88242) 
శాశ్వతాశ్చావ్యయాశ్చైవ తమోగ్రాహ్యాశ్చ భాస్వర।
విపాప్మానస్తథా సర్వే సత్వస్థాశ్చాపి నిర్వ్రణాః॥ 13-169-47 (88243) 
విముక్తాః కేవలాశ్చైవ వీతమోహభయాస్తథా।
అమూర్తాస్తే మహాభాగ సర్వే చ విగతజ్వరాః॥ 13-169-48 (88244) 
హిరణ్యనాభస్త్రిశిరాస్తథా ప్రహ్లాదభాస్కరౌ।
వసుర్విశ్వావసుశ్చైవ సార్ధం పంచశిఖస్తథా॥ 13-169-49 (88245) 
గార్గ్యోఽథాసురిరావంత్యో గౌతమో వృత ఏవ చ।
కాత్యాయనోఽథ నముచిర్హరిశ్చ దమనశ్చి హ॥ 13-169-50 (88246) 
ఏతే చాన్యే చ బహవస్తత్వమేవోపదర్శితాః।
కేచిన్ముక్తాః స్థితాః కేచిచ్ఛందతశ్చాపరే మృతాః॥ 13-169-51 (88247) 
దర్శితాస్త్రివిధం బంధం విమోక్షం త్రివిధం తథా।
అజ్ఞానం చైవ రాగశ్చ సంయోగం ప్రాకృతం తథా॥ 13-169-52 (88248) 
ఏతేభ్యో బంధనం ప్రోక్తం విమోక్షమపి మే శృణు।
పరితస్తావతా సంయక్సంబంధో యావతా కృతః॥ 13-169-53 (88249) 
కృత్స్నక్షయపరిత్యాగాద్విమోక్ష ఇతి నః శ్రుతిః।
నివృత్తః సర్వసంగేభ్యః కేవలః పురుషోఽమలః॥ 13-169-54 (88250) 
భీష్మ ఉవాచ। 13-169-55x (7372) 
13-169-55 (88251) 
ఇత్యేవముక్త్వా భగవానీశ్వరాయ మహాత్మనే।
సనత్కుమారః ప్రయయావాకాశం సముపాశ్రితః॥' 




అనుశాసనపర్వ - అధ్యాయ 170

॥ శ్రీః ॥

13.170. అధ్యాయః 170 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి తీర్థశౌచనిరూపణం॥ 1॥

Mahabharata - Anushaasana Parva - Chapter Text

<a id="anuzAsana-13-170-1x"
name="anuzAsana-13-170-1x">యుధిష్ఠిర ఉవాచ।

యద్వరం సర్వతీర్థానాం తద్బ్రవీహి పితామహ।
యత్ర చైవ పరం శౌచం తన్మే వ్యాఖ్యాతుమర్హసి॥ 13-170-1 (88252) 
భీష్మ ఉవాచ। 13-170-2x (7373) 
సర్వాణి ఖలు తీర్థాని గుణవంతి మనీషిణః।
యత్తు తీర్థం చ శౌచం చ తన్మే శృణు సమాహితః॥ 13-170-2 (88253) 
అగాధే విమలే శుద్ధే సత్యతీర్థే ధృతిహ్రదే।
స్నాతవ్యం మానసే తీర్థే సత్వమాలంబ్య శాశ్వతం॥ 13-170-3 (88254) 
తీర్థశౌచం తపో జ్ఞానం మార్దవం సత్యమార్జవం।
అహింసా సర్వభూతానామానృశంస్యం దమః శమః॥ 13-170-4 (88255) 
నిర్మమా నిరహంకారా నిర్ద్వంద్వా నిష్పరిగ్రహాః।
యోగినస్తీర్థభూతాస్తే తీర్థం పరమముచ్యతే॥ 13-170-5 (88256) 
నారాయణేఽథ రుద్రే వా భక్తిస్తీర్థం పరం మతం।
శౌచలక్షణమేతత్తే సర్వత్రైవాన్వవేక్షతః॥ 13-170-6 (88257) 
రజస్తమఃసత్వమథో యేషాం నిర్ధూతమాత్మనా।
తీర్థమాచారశుద్ధిశ్చ స్వమార్గపరిమార్గణం।  13-170-7 (88258) 
సర్వత్యాగేష్వభిరతాః సర్వజ్ఞాః సమదర్శినః।
శౌచష్వేతేష్వభిరతాస్తే తీర్థశుచయోఽపి చ॥ 13-170-8 (88259) 
నోదకక్లిన్నగాత్రస్తు స్నాత ఇత్యభిధీయతే।
స స్నాతో యో దమస్నాతః స బాహ్యాభ్యంతరః శుచిః॥ 13-170-9 (88260) 
అదృష్టేష్వనపేక్షా యే ప్రాప్తేష్వర్థేషు నిర్మమాః।
శౌచమేవ పరం తేషాం యేషాం నోత్పద్యతే స్పృహా॥ 13-170-10 (88261) 
ప్రజ్ఞానం శౌచమేవేహ శరీరస్య విశేషతః।
తథా నిష్కించనత్వం చ మనసశ్చ ప్రసన్నతా॥ 13-170-11 (88262) 
వృత్తం శౌచం మహాశౌచం తీర్థశౌచమతః పరం।
జ్ఞానోత్పన్నం చ యచ్ఛౌచం తచ్ఛౌచం పరమం స్మృతం॥ 13-170-12 (88263) 
మనసా చ ప్రదీప్తేన బ్రహ్మజ్ఞానజలేన చ।
స్నాతా యే మానసే తీర్థే తజ్జ్ఞాః క్షేత్రజ్ఞదర్శనాః॥ 13-170-13 (88264) 
సమారోపితశౌచస్తు నిత్యం భవసమన్వితః।
కేవలం గుణసంపన్నః శుచిరేవ నరః సదా॥ 13-170-14 (88265) 
శరీరస్థాని తీర్థాని ప్రోక్తాన్యేతాని భారత।
పృథివ్యాం యాని తీర్థాని పుణ్యాని శృణు తాన్యపి॥ 13-170-15 (88266) 
శరీరస్య యథోద్దేశః శరీరోపరి నిర్మితాః।
తథా పృథివ్యా భాగాశ్చ పుణ్యాని సలిలాని చ॥ 13-170-16 (88267) 
కీర్తనాచ్చైవ తీర్థస్య స్నానాచ్చ పితృతర్పణాత్।
శోధ్యం హి పాతకం తీర్థే పూతా యాంతి సుఖం దివం।  13-170-17 (88268) 
పరిగ్రహాచ్చ సాధూనాం పృథివ్యాశ్చైవ తేజసా।
అతీవ పుణ్యభాగాస్తే సలిలస్య చ తేజసా॥ 13-170-18 (88269) 
మనసశ్చ పృథివ్యాశ్చ పుణ్యాస్తీర్థాస్తథాపరే।
ఉభయోరేవ యః స్నాయాత్స సిద్ధిం శీఘ్రమాప్నుయాత్॥ 13-170-19 (88270) 
యథా ఫలం క్రియాహీనం క్రియా వా ఫలవర్జితా।
నేహ సాధయతే కార్యం సమాయుక్తా తు సిధ్యతి॥ 13-170-20 (88271) 
ఏవం శరీరశౌచేన తీర్థశౌచేన చాన్వితః।
శుచిః సిద్ధిమవాప్నోతి ద్వివిధం శౌచముత్తమం॥ ॥ 13-170-21 (88272) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తత్యధికశతతమోఽధ్యాయః॥ 170 ॥

Mahabharata - Anushaasana Parva - Chapter Footnotes

7-170-7 తత్త్వవిత్త్వనహంబుద్ధిస్తీర్థప్రవరముచ్యతే ఇతి ఝ.పాఠః॥





అనుశాసనపర్వ - అధ్యాయ 171

॥ శ్రీః ॥

13.171. అధ్యాయః 171 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి మార్గశీర్షాది కార్తికాంతేషు ద్వాదశమాసేషు ద్వాదశద్వాదశీషు కేశవాదిదామోదరాంతభగవద్రూపవిశేషపూజాఫలవిశేషకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-171-1x"
name="anuzAsana-13-171-1x">[*యుధిష్ఠిర ఉవాచ।

సర్వేషాముపవాసానాం యచ్ఛ్రేయః సుమహత్ఫలం।
యచ్చాప్యసంశయం లోకే తన్మే త్వం వక్తుమర్హసి॥ 13-171-1 (88273) 
భీష్మ ఉవాచ। 13-171-2x (7374) 
శృణు రాజన్యథా గీతం స్వయమేవ స్వయంభువా।
యత్కృత్వా నిర్వృతో భూయాత్పురుషో నాత్ర సంశయః॥ 13-171-2 (88274) 
ద్వాదశ్యాం మార్గశీర్షే తు అహోరాత్రేణ కేశవం।
అర్చ్యాశ్వమేధం ప్రాప్నోతి దుష్కృతం చాస్య నశ్యతి॥ 13-171-3 (88275) 
తథైవ పౌషమాసే తు పూజ్యో నారాయణేతి చ।
వాజపేయమవాప్నోతి సిద్ధిం చ పరమాం వ్రజేత్॥ 13-171-4 (88276) 
అహోరాత్రేణ ద్వాదశ్యాం మాఘమాసే తు మాఘవం।
రాజసూయమవాప్నోతి కులం చైవ సముద్ధరేత్॥ 13-171-5 (88277) 
తథైవ ఫాల్గునే మాసి గోవిందేతి చ పూజయన్।
అతిరాత్రమవాప్నోతి సోమలోకం చ గచ్ఛతి॥ 13-171-6 (88278) 
అహోరాత్రేణ ద్వాదశ్యాం చైత్రే విష్ణురితి స్మరన్।
పౌండరీకమవాప్నోతి దేవలోకం చ గచ్ఛతి॥ 13-171-7 (88279) 
వైశాఖమాసే ద్వాదశ్యాం పూజయన్మధుసూదనం।
అగ్నిష్టోమమవాప్నోతి సోమలోకం చ గచ్ఛతి॥ 13-171-8 (88280) 
అహోరాత్రేణ ద్వాదశ్యాం జ్యేష్ఠే మాసి త్రివిక్రమం।
గవాం మేధమవాప్నోతి అప్సరోభిశ్చ మోదతే॥ 13-171-9 (88281) 
ఆషాఢే మాసి ద్వాదశ్యాం వామనేతి చ పూజయన్।
నరమేధమవాప్నోతి పుణ్యం చ లభతే మహత్॥ 13-171-10 (88282) 
అహోరాత్రేణ ద్వాదశ్యాం శ్రావణే మాసి శ్రీధరం।
పంచయజ్ఞానవాప్నోతి విమానస్థశ్చ మోదతే॥ 13-171-11 (88283) 
తథా భాద్రపదే మాసి హృషీకేశేతి పూజయన్।
సౌత్రామణిమవాప్నోతి పూతాత్మా భవతే చ హి॥ 13-171-12 (88284) 
ద్వాదశ్యామాశ్వినే మాసి పద్మనాభేతి చార్చయన్।
గోసహస్రఫలం పుణ్యం ప్రాప్నుయాన్నాత్ర సంశయః॥ 13-171-13 (88285) 
ద్వాదశ్యాం కార్తికే మాసి పూజ్యో దామోదరేతి చ।
గవాం యజ్ఞమవాప్నోతి పుమాన్స్త్రీ వా న సంశయః॥ 13-171-14 (88286) 
అర్చయేత్పుండరీకాక్షమేవం సంవత్సరం తు యః।
జాతిస్మరత్వం ప్రాప్నోతి వింద్యాద్బహు సువర్ణకం॥ 13-171-15 (88287) 
అహన్యహని తద్భావముపేంద్రం యోఽధిగచ్ఛతి।
సమాప్తే భోజయేద్విప్రానథవా దాపయేద్ధృతం॥ 13-171-16 (88288) 
అతః పరం నోపవాసో భవతీతి వినిశ్చయః॥
ఉవాచ భగవాన్విష్ణుః స్వయమేవ పురాతనం॥] ॥  13-171-17 (88289) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకసప్తత్యధికశతతమోఽధ్యాయః॥ 171 ॥

Mahabharata - Anushaasana Parva - Chapter Footnotes

* ఏతదాద్యధ్యాయద్వయం ఝ.పుస్తక ఏవ దృశ్యతే। 7-171-3 అర్చ్య అభ్యర్చ్య॥





అనుశాసనపర్వ - అధ్యాయ 172

॥ శ్రీః ॥

13.172. అధ్యాయః 172 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శరీరసౌందర్యాదిఫలకచాంద్రవ్రతాచరణప్రకారకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-172-1x"
name="anuzAsana-13-172-1x">[వైశంపాయన ఉవాచ।

శరతల్పగతం భీష్మం వృద్ధం కురుపితామహం।
ఉపగంయ మహాప్రాజ్ఞః పర్యపృచ్ఛద్యుధిష్ఠిరః॥ 13-172-1 (88290) 
అంగానాం రూపసౌభాగ్యం ప్రియం చైవ కథం భవేత్।
ధర్మార్థకామసంయుక్తః సుఖభాగీ కథం భవేత్॥ 13-172-2 (88291) 
భీష్మ ఉవాచ। 13-172-3x (7375) 
మార్గశీర్షస్య మాసస్య చంద్రే మూలేన సంయుతే।
పాదౌ మూలేన రాజేంద్రి జంఘాయామథ రోహిణీం॥ 13-172-3 (88292) 
అశ్విన్యాం సక్థినీ చైవ ఊరూ చాషాఢయోస్తథా।
గుహ్యం తు ఫాల్గునీ విద్యాత్కృత్తికా కటికాస్తథా॥ 13-172-4 (88293) 
నాభిం భాద్రపదే విద్యాద్రేవత్యామక్షిమండలం।
పృష్ఠమేవ ధనిష్ఠాసు అనురాధోత్తరాస్తథా॥ 13-172-5 (88294) 
బాహుభ్యాం తు విశాఖాసు హస్తౌ హస్తేన నిర్దిశేత్।
పునర్వస్వంగులీ రాజన్నాశ్లేషాసు నఖాస్తథా॥ 13-172-6 (88295) 
గ్రీవాం జ్యేష్ఠా చ రాజేంద్ర శ్రవణేన తు కర్ణయోః।
ముఖం పుష్యేణ దానేన దంతోష్ఠౌ స్వాతిరుచ్యతే॥ 13-172-7 (88296) 
హాసం శతభిషాం చైవ మఘాం చైవాథ నాసికాం।
నేత్రే మృగశిరో విద్యాల్లలాటే మిత్రమేవ తు॥ 13-172-8 (88297) 
భరణ్యాం తు శిరో విద్యాత్కేశానార్ద్రాం నరాధిప।
సమాప్తే తు ఘృతం దద్యాద్బ్రాహ్మణే వేదపారగే॥ 13-172-9 (88298) 
సుభగో దర్శనీయశ్చ జ్ఞానభాగ్యథ జానతే।
జాయతే పరిపూర్ణాంగః పౌర్ణమాస్యేవ చంద్రమాః॥] ॥  13-172-10 (88299) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విసప్తత్యధికశతతమోఽధ్యాయః॥ 172 ॥

Mahabharata - Anushaasana Parva - Chapter Footnotes

7-172-3 ఇష్టకామనాసిద్ధ్యర్థం చాంద్రవ్రతమాహ మార్గేతి। మార్గశీర్షశుక్లప్రతిపది మూలనక్షత్రయోగే స్తీదం చాంద్రం వ్రతమారభేత। తత్ర చంద్రావయవేషు నక్షత్రాణి న్యసేత్ పాదౌ మూలేనేత్యాదినా। స్వదేవతాసహితేన మూలేన చంద్రస్య పాదౌ కల్పయేదిత్యర్థః। ఏవం రోహిణ్యాదిభిః సదేవతాభిర్జంఘాదయః కల్పనీయాః। సర్వత్ర విభక్తివ్యత్యయ ఆర్షః॥ 7-172-4 ఆషాఢాద్వయం ఫాల్గునీద్వయం భాద్రపదాద్వయం చ జ్ఞేయం॥ 7-172-10 ఏవం కుర్వన్వికలాంగోఽపి పౌర్ణమాస్యాం సకలాంగో భవతి ఏతత్సదృష్టాంతమాహ పరిపూర్ణాంగ ఇతి॥





అనుశాసనపర్వ - అధ్యాయ 173

॥ శ్రీః ॥

13.173. అధ్యాయః 173 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

బృహస్పతినా యుధిష్ఠిరంప్రతి దేహినాం జననాదిప్రకారనిరూపణం॥ 1 ॥ తథా ప్రాణినాం దుష్కర్మవిశేషఫలతయా తిర్యగ్యోనివిశేషేషు జననకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-173-1x"
name="anuzAsana-13-173-1x">యుధిష్ఠిర ఉవాచ।

పితామహ మహాప్రాజ్ఞ సర్వశాస్త్రవిశారద।
శ్రోతుమిచ్ఛామి మర్త్యానాం సంసారవిధిముత్తమం॥ 13-173-1 (88300) 
కేన వృత్తేన రాజేంద్ర వర్తమానా నరా భువి।
ప్రాప్నువంత్యుత్తమం స్వర్గం కథం చ నరకం నృప॥ 13-173-2 (88301) 
మృతం శరీరముత్సృజ్య కాష్ఠలోష్టసమం జనాః।
ప్రయాంత్యముం లోకమితః కో వై తాననుగచ్ఛతి॥ భీష్మ ఉవాచ।  13-173-3 (88302) 
దూరాదాయాతి భగవాన్బృహస్పతిరుదారధీః।
పృచ్ఛైనం సుమహాభాగమేతద్గుహ్యం సనాతనం॥ 13-173-4 (88303) 
నైతదన్యేన శక్యం హి వక్తుం కేనచిదద్య వై।
వక్తా బృహస్పతిసమో న హ్యన్యో విద్యతే క్వచిత్॥ వైశంపాయన ఉవాచ।  13-173-5 (88304) 
తయోః సంవదతోరేవం పార్థగాంగేయయోస్తదా।
ఆజగామ విశుద్ధాత్మా భగవాన్స బృహస్పతిః॥ 13-173-6 (88305) 
తతో రాజా సముత్థాయ ధృతరాష్ట్రపురోగమః।
పూజామనుషమాం చక్రే సర్వే తే చ సభాసదః॥ 13-173-7 (88306) 
తతో ధర్మసుతో రాజా భగవంతం బృహస్పతిం।
ఉపగంయ యథాన్యాయం ప్రశ్నం పప్రచ్ఛ తత్త్వతః॥ 13-173-8 (88307) 
భగవన్సర్వధర్మజ్ఞ సర్వశాస్త్రవిశారద।
మర్త్యస్య కః సహాయో వై పితా మాతా సుతో గురుః। జ్ఞాతిసంబంధివర్గశ్చ మిత్రవర్గస్తథైవ చ॥  13-173-9 (88308) 
మృతం శరీరముత్సృజ్య కాష్ఠలోష్టసమం జనాః।
గచ్ఛంత్యముం చ లోకం వై క ఏతాననుగచ్ఛతి॥ బృహస్పతిరువాచ।  13-173-10 (88309) 
ఏకః ప్రసూయతే రాజన్నేక ఏవ వినశ్యతి।
ఏకస్తరతి దుర్గాణి గచ్ఛత్యేకస్తు దుర్గతిం॥ 13-173-11 (88310) 
న సహాయః పితా మాతా తథా భ్రాతా సుతో గురుః।
జ్ఞాతిసంబంధివర్గశ్చ మిత్రవర్గస్తథైవ చ॥ 13-173-12 (88311) 
మృతం శరీరముత్సృజ్య కాష్ఠలోష్టసమం జనాః।
ముహూర్తముపయుంజ్యాథ తతో యాంతి పరాఙ్ముఖాః॥ 13-173-13 (88312) 
తైస్తచ్ఛరీరముత్సృష్టం ధర్మి ఏకోఽనుగచ్ఛతి।
తస్మాద్ధర్మః సహాయార్థే సేవితవ్యః సదా నృపః॥ 13-173-14 (88313) 
ప్రాణీ ధర్మసమాయుక్తో గచ్ఛేత్స్వర్గగతిం పరాం।
తథైవాధర్మసంయుక్తో నరకం చోపపద్యతే॥ 13-173-15 (88314) 
తస్మాన్న్యాయాగతైరర్థైర్ధర్మం సేవేత పండితః।
ధర్మ ఏకో మనుష్యాణాం సహాయః పారలౌకికః॥ 13-173-16 (88315) 
లోభాన్మోహాదనుక్రోశాద్భయాద్వాఽప్యబహుశ్రుతః।
నరః కరోత్యకార్యాణి పరార్థే లోభమోహితః॥ 13-173-17 (88316) 
ధర్మశ్చార్థశ్చ కామశ్చ త్రితయం జీవితే ఫలం।
ఏతత్త్రయమవాప్తవ్యమధర్మపరివర్జితం॥ యుధిష్ఠిర ఉవాచ।  13-173-18 (88317) 
శ్రుతం భగవతో వాక్యం ధర్మయుక్తం పరం హితం।
శరీరనిశ్చయం జ్ఞాతుం బుద్ధిస్తు మమ జాయతే॥ 13-173-19 (88318) 
మృతం శరీరం హి నృణాం సూక్ష్మమవ్యక్తతాం గతం।
అచక్షుర్విషయం ప్రాప్తం కథం ధర్మోఽనుగచ్ఛతి॥ బృహస్పతిరువాచ।  13-173-20 (88319) 
పృథివీ వాయురాకాశమాపో జ్యోతిరనంతరం।
బుద్ధిరాత్మా చ సహితా ధర్మం పశ్యంతి నిత్యదా॥ 13-173-21 (88320) 
ప్రాణినామిహ సర్వేషాం సాక్షిభూతం దివానిశం।
ఏతైశ్చ సహ ధర్మోఽపి తం జీవమనుగచ్ఛతి॥ 13-173-22 (88321) 
త్వగస్థి మాంసం శుక్రం చ శోణితం చ మహామతే।
శరీరం వర్జయంత్యేతే జీవితేన వివర్జితం॥ 13-173-23 (88322) 
తతో ధర్మసమాయుక్తః స జీవః సుఖమేధతే।
ఇహ లోకే పరే చైవ కిం భూయః కథయామి తే॥ యుధిష్ఠిర ఉవాచ।  13-173-24 (88323) 
తద్దర్శితం భగవతా యథా ధర్మోఽనుగచ్ఛతి।
ఏతత్తు జ్ఞాతుమిచ్ఛామి కథం రేతః ప్రవర్తతే॥ బృహస్పతిరువాచ।  13-173-25 (88324) 
అన్నమశ్నంతి యద్దేవాః శరీరస్థా నరేశ్వర।
పృథివీ వాయురాకాశమాపో జ్యోతిర్మనస్తథా॥ 13-173-26 (88325) 
తతస్తృప్తేషు రాజేంద్ర తేషు భూతేషు పంచసు।
మనఃషష్ఠేషు శుద్ధాత్మన్రేతః సంపద్యతే మహత్॥ 13-173-27 (88326) 
తతో గర్భః సంభవతి శ్లేషాత్స్త్రీపుంసయోర్నృప।
ఏతత్తే సర్వమాఖ్యాతం భూయః కిం శ్రోతుమిచ్ఛసి॥ యుధిష్ఠిర ఉవాచ।  13-173-28 (88327) 
ఆఖ్యాతం మే భగవతా గర్భః సంజాయతే యథా।
యథా జాతస్తు పురుషః ప్రపద్యతి తదుచ్యతాం॥ బృహస్పతిరువాచ।  13-173-29 (88328) 
ఆసన్నమాత్రః పురుషస్తైర్భూతైరభిభూయతే।
విప్రయుక్తశ్చ తైర్భూతైః పునర్యాత్యపరాం గతిం। 
స చ భూతసమాయుక్తః ప్రాప్నుతే జీవ ఏవ హి॥  13-173-30 (88329) 
తతోఽస్య కర్మ పశ్యంతి శుభం వా యది వాశుభం।
దేవతాః పంచభూతస్థాః కిం భూయః శ్రోతుమిచ్ఛసి॥ యుధిష్ఠిర ఉవాచ।  13-173-31 (88330) 
త్వగస్థిమాంసముత్సృజ్య తైశ్చ భూతైర్వివర్జితః।
జీవః సహ వసన్కృత్స్నం సుఖదుఃఖసహః ప్రభో॥ బృహస్పతిరువాచ।  13-173-32 (88331) 
`భోగవశ్యం కర్మవశ్యం యాతనావశ్యమిత్యపి।
ఏతత్త్రయాణామాసాద్య కర్మతః సోఽశ్నుతే ఫలం॥'  13-173-33 (88332) 
జీవః కర్మసమాయుక్తః శీఘ్రం రేతస్త్వమాగతః।
స్త్రీణాం పుష్పం సమాసాద్య సూతికాలే లభేత తత్॥ 13-173-34 (88333) 
యమస్య పురుషైః క్లేసం యమస్య పురుషైర్వధం।
దుఃఖం సంసారచక్రం చ నరః క్లేశం స విందతి॥ 13-173-35 (88334) 
ఇహ లోకే స చ ప్రాణీ జన్మప్రభృతి పార్థివ।
సుకృతం కర్మ వై భుంక్తే ధర్మస్య ఫలమాశ్రితః॥ 13-173-36 (88335) 
యది ధర్మం యథాశక్తి జన్మప్రభృతి సేవతే।
తతః స పురుషో భూత్వా సేవతే నియతం సుఖం॥ 13-173-37 (88336) 
అథాంతరా తు ధర్మస్యాప్యధర్మముపసేవతే।
సుఖస్యానంతరం దుఃఖం స జీవోఽప్యధిగచ్ఛతి॥ 13-173-38 (88337) 
అధర్మేణ సమాయుక్తో యమస్య విషయం గతః।
మహద్దుఃఖం సమాసాద్య తిర్యగ్యోనౌ ప్రజాయతే॥ 13-173-39 (88338) 
కర్మణా యేన యేనేహ యస్యాం యోనౌ ప్రజాయతే।
జీవో మోహసమాయుక్తస్తన్మే నిగదతః శృణు॥ 13-173-40 (88339) 
యదేతదుచ్యతే శాస్త్రే సేతిహాసే చ చ్ఛందసి।
యమస్య విషయం ఘోరం మర్త్యో లోకః ప్రపద్యతే॥ 13-173-41 (88340) 
ఇహ స్థానాని పుణ్యాని దేవతుల్యాని భూపతే।
తిర్యగ్యోన్యతిరిక్తాని గతిమంతి చ సర్వశః॥ 13-173-42 (88341) 
యమస్య భవనే దివ్యే బ్రహ్మలోకసమే గుణైః।
కర్మభిర్నియతైర్బద్ధో జంతుర్దుఃఖాన్యుపాశ్నుతే॥ 13-173-43 (88342) 
యేనయేన తు భావేన కర్మణా పురుషో గతిం।
ప్రయాతి పరుషాం ఘోరాం తత్తే వక్ష్యాంయతః పరం॥ 13-173-44 (88343) 
అధీత్య చతురో వేదాంద్విజో మోహసమన్వితః।
పతితాత్ప్రతిగృహ్యాథ ఖరయోనౌ ప్రజాయతే॥ 13-173-45 (88344) 
ఖరో జీవతి వర్షాణి దశ పంచ చ భారత।
ఖరో మృతో బలీవర్దః సప్తవర్షాణి జీవతి॥ 13-173-46 (88345) 
బలీవర్దో మృతశ్చాపి జాయతే బ్రహ్మరాక్షసః।
బ్రహ్మరక్షశ్చ మాసాంస్త్రీంస్తతో జాయేత బ్రాహ్మణః॥ 13-173-47 (88346) 
పతితం యాజయిత్వా తు కృమియోనౌ ప్రజాయతే।
తత్ర జీవతి వర్షాణి దశ పంచ చ భారత॥ 13-173-48 (88347) 
కృమిభావాద్విముక్తస్తు తతో జాయేత గర్దభః।
గర్దభః పంచవర్షాణి పంచవర్షాణి సూకరః॥ 13-173-49 (88348) 
కుక్కుటః పంచవర్షాణి పంచవర్షాణి జంబుకః।
శ్వా వర్షమేకం భవతి తతో జాయేత మానవః॥ 13-173-50 (88349) 
ఉపాధ్యాయస్త్రియః పాపం శిష్యః కుర్యాదబుద్ధిమాన్।
స జీవ ఇహ సంసారాంస్త్రీనాప్నోతి న సంశయః॥ 13-173-51 (88350) 
వృకో భవతి రాజేంద్ర తతః క్రవ్యాత్తతః ఖరః।
తతః ప్రేతః పరిక్లిష్టః పశ్చాజ్జాయేత బ్రాహ్మణః॥ 13-173-52 (88351) 
మనసాఽపి గురోర్భార్యాం యః శిష్యో యాతి పాపకృత్।
స ఉగ్రాన్ప్రైతి సంసారానధర్మేణేహ చేతసా॥ 13-173-53 (88352) 
శ్వయోనౌ తు స సంభూతస్త్రీణి వర్షాణి జీవతి।
తత్రాపి నిధనం ప్రాప్తః కృమియోనౌ ప్రజాయతే॥ 13-173-54 (88353) 
కృమిభావమనుప్రాప్తో వర్షమేకం తు జీవతి।
తతస్తు నిధనం ప్రాప్తో బ్రహ్మయోనౌ ప్రజాయతే॥ 13-173-55 (88354) 
యది పుత్రసమం శిష్యం గురుర్హన్యాదకారణే।
ఆత్మనః కామకారేణ సోపి హింస్రః ప్రజాయతే॥ 13-173-56 (88355) 
పితరం మాతరం చైవ యస్తు పుత్రోఽవమన్యతే।
సోఽపి రాజన్మృతో జంతుః పూర్వం జాయేత గర్దభః॥ 13-173-57 (88356) 
గర్దభత్వం తు సంప్రాప్య దశవర్షాణి జీవతి।
సంవత్సరం తు కుంభీరస్తతో జాయేత మానవః॥ 13-173-58 (88357) 
పుత్రస్య మాతాపితరౌ యస్య రుష్టావుభావపి।
గుర్వపధ్యానతః సోపి మృతో జాయతి గర్దభః॥ 13-173-59 (88358) 
ఖరో జీవతి మాసాంస్తు దశ శ్వా చ చతుర్దశః।
బిడాలః సప్తమాసాంస్తు తతో జాయేత మానవః॥ 13-173-60 (88359) 
మాతాపితరావాక్రుశ్య శారికా సంప్రజాయతే।
తాడయిత్వా తు తావేవ జాయతే కచ్ఛపో నృప॥ 13-173-61 (88360) 
కచ్ఛపో దశవర్షాణి త్రీణి వర్షాణి శల్యకః।
వ్యాలో భూత్వా చ షణ్మాసాంస్తతో జాయతి మానుషః॥ 13-173-62 (88361) 
భర్తృపిండముపాశ్నన్యో రాజద్విష్టాని సేవతే।
సోపి మోహసమాపన్నో మృతో జాయతి వానరః॥ 13-173-63 (88362) 
వానరో దశవర్షాణి పంచవర్షాణి సూకరః।
శ్వాఽథ భూత్వా తు షణ్మాసాంస్తతో జాయతి మానుషః॥ 13-173-64 (88363) 
న్యాసాపహర్తా తు నరో యమస్య విషయం గతః।
యాతనానాం శతం గత్వా కృమియోనౌ ప్రజాయతే॥ 13-173-65 (88364) 
తత్ర జీవతి వర్షాణి దశపంచ చ భారత।
దుష్కృతస్య క్షయం కృత్వా తతో జాయతి మానుషః॥ 13-173-66 (88365) 
అసూయకః కుత్సితశ్చ చండాలో దుఃఖమశ్నుతే।
విశ్వాసహర్తా తు నరో మీనో జాయతి దుర్మతిః॥ 13-173-67 (88366) 
భూత్వా మీనోఽష్టమాసాంస్తు మృగో జాయతి భారత।
మృగస్తు చతురో మాసాంస్తతశ్ఛాగః ప్రజాయతే॥ 13-173-68 (88367) 
ఛాగస్తు నిధనం ప్రాప్య పూర్ణే సంవత్సరే తతః।
గౌః స సంజాయతే జంతుస్తతో జాయతి మానుషః॥ 13-173-69 (88368) 
ధాన్యాన్యవాంస్తిలాన్మాషాన్కులత్థాన్సర్షపాంశ్చణాన్।
కలాయానథ ముద్గాంశ్చ గోధూమానతసీస్తథా॥ 13-173-70 (88369) 
యస్తు ధాన్యాపహర్తా చ మోహాజ్జంతురచేతనః।
స జాయతే మహారాజ మూషికో నిరపత్రపః॥ 13-173-71 (88370) 
తతః ప్రేత్య మహారాజ మృతో జాయతి సూకరః।
సూకరో జాతమాత్రస్తు రోగేణి ంరియతే నృప॥ 13-173-72 (88371) 
శ్వా తతో జాయతే మూఢః కర్మణా తేన పార్థివ।
భూత్వా శ్వా పంచవర్షాణి తతో జాయతి మానవః॥ 13-173-73 (88372) 
పరదారాభిమర్శం తు కృత్వా జాయతి వై వృకః।
శ్వా శృగాలస్తతో గృధ్రో వ్యాలః కంకో బకస్తథా॥ 13-173-74 (88373) 
భ్రాతుర్భార్యాం తు పాపాత్మా యో ధర్మయతి మోహితః।
పుంస్కోకిలత్వమాప్నోతి సోఽపి సంవత్సరం నృప॥ 13-173-75 (88374) 
సఖిభార్యాం గురోర్భార్యాం రాజభార్యాం తథైవ చ।
ప్రధర్షయిత్వా కామాద్యో మృతో జాయతి సూకరః॥ 13-173-76 (88375) 
సూకరః పంచవర్షాణి దశవర్షాణి శ్వావిధః।
బిడాలః పంచవర్షాణి దశవర్షాణి కుక్కుటః॥ 13-173-77 (88376) 
పిపీలికా తు మాసాంస్త్రీన్వానరో మాసమేవ తు।
ఏతానాసాద్య సంసారాన్కృమియోనౌ ప్రజాయతే॥ 13-173-78 (88377) 
తత్ర జీవతి మాసాంస్తు కృమియోనౌ చతుర్దశ।
తతోఽధర్మక్షయం కృత్వా పునర్జాయతి మానవః॥ 13-173-79 (88378) 
ఉపస్థితే వివాహే తు యజ్ఞే దానేఽపి వా విభో।
మోహాత్కరోతి యో విఘ్నం స మృతో జాయతే కృమిః॥ 13-173-80 (88379) 
కృమిర్జీవతి వర్షాణి దశ పంచ చ భారత।
అధర్మిస్య క్షయం కృత్వా తతో జాయతి మానవః॥ 13-173-81 (88380) 
పూర్వం దత్త్వా తు యః కన్యాం ద్వితీయే దాతుమిచ్ఛతి।
సోపి రాజన్మృతో జంతుః కృమియోనౌ ప్రజాయతే॥ 13-173-82 (88381) 
తత్ర జీవతి వర్షాణి త్రయోదశ యుధిష్ఠిర।
అధర్మసంక్షయే యుక్తస్తతో జాయతి మానవః॥ 13-173-83 (88382) 
దేవకార్యమకృత్వా తు పితృకార్యమథాపి వా।
అనిర్వాప్య సమశ్నన్వై మృతో జాయతి వాయసః॥ 13-173-84 (88383) 
వాయసః శతవర్షాణి తతో జాయతి కుక్కుటః।
జాయతే వ్యాలకశ్చాపి మాసం తస్మాత్తు మానుషః॥ 13-173-85 (88384) 
జ్యేష్ఠం పితృసమం చాపి భ్రాతరం యోఽవమన్యతే।
సోఽపి మృత్యుముపాగంయ క్రౌంచయోనౌ ప్రజాయతే॥ 13-173-86 (88385) 
క్రౌంచో జీవతి వర్షం తు తతో జాయతి చీరకః।
తతో నిధనమాపన్నో మానుషత్వముపాశ్నుతే॥ 13-173-87 (88386) 
వృషలో బ్రాహ్మణీం గత్వా కృమియోనౌ ప్రజాయతే।
[తతః సంప్రాప్య నిధనం జాయతే సూకరః పునః॥ 13-173-88 (88387) 
సూకరో జాతమాత్రస్తు రోగేణ ంరియతే నృప।
శ్వా తతో జాయతే మూఢః కర్మణా తేన పార్థివ॥ 13-173-89 (88388) 
శ్వా భూత్వా కృతకర్మాఽసౌ జాయతే మానుషస్తతః।
తత్రాపత్యం సముత్పాద్య మృతో జాయతి మూషికః॥ 13-173-90 (88389) 
కృతఘ్నస్తు మృతో రాజన్యమస్య విషయం గతః।
యమస్య పురుషైః క్రుద్ధైర్వధం ప్రాప్నోతి దారణం॥ 13-173-91 (88390) 
దణ్·డం సముద్గరం శూలమగ్నికుంభం చ దారుణం।
అసిపత్రవనం ఘోరవాలుకం కూటశాల్మలీం॥ 13-173-92 (88391) 
ఏతాశ్చాన్యాశ్చ బహ్వీశ్చ యమస్య విషయం గతః।
యాతనాః ప్రాప్య తత్రోగ్రాస్తతో వధ్యతి భారత॥ 13-173-93 (88392) 
తతో హతః కృతఘ్నః స తత్రోగ్రైర్భరతర్షభ।
సంసారచక్రమాసాద్య కృమియోనౌ ప్రజాయతే॥ 13-173-94 (88393) 
కృమిర్భవతి వర్షాణి దశపంచ చ భారత।
తతో గర్భం సమాసాద్య తత్రైవ ంరియతే శిశుః॥ 13-173-95 (88394) 
తతో గర్భశతైర్జంతుర్బహుభి సంప్రపద్యతే।
సంసారాంశ్చ బహూన్గత్వా తతస్మిర్యక్షు జాయతే॥ 13-173-96 (88395) 
తతో దుఃఖమనుప్రాప్య బహువర్షగణానిహ।
స పునర్భవసంయుక్తస్తతః కూర్మః ప్రజాయతే॥ 13-173-97 (88396) 
దధి హృత్వా బకశ్చాపి ప్లవో మత్స్యానసంస్కృతాన్।
చోరయిత్వా తు దుర్బుద్ధిర్మధుదంశః ప్రజాయతే॥ 13-173-98 (88397) 
ఫలం వా మూలకం హృత్వా అపూపం వా పిపీలికాః।
చోరయిత్వా చ నిష్పావం జాయతే హలగోలకః॥ 13-173-99 (88398) 
పాయసం చోరయిత్వా తు తిత్తిరిత్వమవాప్నుతే।
హృత్వా పిష్టమయం పూపం కుంభోలూకః ప్రజాయతే॥ 13-173-100 (88399) 
అయో హృత్వా తు దుర్బుద్ధిర్వాయసో జాయతే నరః।
కాంస్యం హృత్వా తు దుర్బద్ధిర్హారితో జాయతే నరః॥ 13-173-101 (88400) 
రాజతం భాజనం హృత్వా కపోతః సంప్రజాయతే।
హృత్వా తు కాంచనం భాండం కృమియోనౌ ప్రజాయతే॥ 13-173-102 (88401) 
పత్రోర్ణం చోరయిత్వా తు కృకలత్వం నిగచ్ఛతి।
కౌశికం తు తతో హృత్వా నరో జాయతి వర్తకః॥ 13-173-103 (88402) 
అంశుకం చోరయిత్వా తు శుక్రో జాయతి మానవః।
చోరయిత్వా దుకూలం తు మృతో హంసః ప్రజాయతే॥ 13-173-104 (88403) 
క్రౌంచః కార్పాసికం హృత్వా మృతో జాయతి మానవః।
చోరయిత్వా నరః పట్టం త్వావికం చైవ భారత। క్షౌమం చ వస్త్రమాదాయ శశో జంతుః ప్రజాయతే॥  13-173-105 (88404) 
వర్ణాన్హృత్వా తు పురుషో మృతో జాయతి బర్హిణః।
హృత్వా రక్తాని వస్త్రాణి జాయతే జీవజీవకః॥ 13-173-106 (88405) 
వర్ణకాదీంస్తథా గంధాంశ్చోరయిత్వేహ మానవః।
ఛుందుందరిత్వమాప్నోతి రాజఁల్లోభపరాయణః॥ 13-173-107 (88406) 
తత్ర జీవతి వర్షాణి తతో దశ చ పంచ చ।
అధర్మస్య క్షయం గత్వా తతో జాయతి మానుషః॥ 109a చోరయిత్వా పయశ్చాపి బలాకా సంప్రజాయతే॥ 110a యస్తు చోరయతే తైలం నరో మోహసమన్వితః। 110b సోపి రాజన్మృతో జంతుస్తైలపాయీ ప్రజాయతే॥ 111a అశస్త్రం పురుషం హత్వా సశస్త్రః పురుషాధమః। 111b అర్థార్థీ యది వా వైరీ స మృతో జాయతే స్వరః॥ 112a ఖరో జీవతి వర్షే ద్వే తతః శస్త్రేణ వధ్యతే। 112b స మృతో మృగయోనౌ తు నిత్యోద్విగ్నోఽభిజాయతే॥ 113a మృగో వధ్యతి శస్త్రేణ గతే సంవత్సరే తు సః। 113b హతో మృగస్తతో మీనః సోపి జాలేన బధ్యతే॥ 114a మాసే చతుర్థే సంప్రాప్తే శ్వాపదః సంప్రజాయతే। 114b శ్వాపదో దశవర్షాణి ద్వీపీ వర్షాణి పంచ చ॥ 115a తతస్తు నిధనం ప్రాప్తః కాలపర్యాయచోదితః। 115b అధర్మస్య క్షయం కృత్వా తతో జాయతి మానుషః॥ 116a స్త్రియం హత్వా తు దుర్బుద్ధిర్యమస్య విషయం గతః। 116b బహూన్క్లేశాన్సమాసాద్య నరకానేకవింశతిం॥ 117a తతః పశ్చాన్మహారాజ కృమియోనౌ ప్రజాయతే। 117b కృమిర్వింశతివర్షాణి భూత్వా జాయతి మానుషః॥ 118a భోజనం చోరయిత్వా తు మక్షికా జాయతే నరః। 118b మక్షికాసంఘవశగో బహూన్మాసాన్భవత్యుత॥ 119a తతః పాపక్షయం కృత్వా మానుషత్వమవాప్నుతే। 119b `భక్ష్యం హృత్వా తు పురుషో జాలపాశః ప్రజాయతే॥ 120a స్వాద్యం హృత్వా తు పురుషశ్చీరపాశః ప్రజాయతే।' 120b ధాన్యం హృత్వా తు పురుషో లోమశః సంప్రజాయతే॥ 121a తథా పిణ్యాకసంమిశ్రమశనం చోరయేన్నరః। 121b స జాయతే భృతిధనో దారుణో మూషికో నరః॥ 122a దశన్వై మానుషాన్నిత్యం పాపాత్మా స విశాంపతే। 122b ఘృతం హృత్వా తు దుర్బుద్ధిః కాకమద్గుః ప్రజాయతే॥ 123a మత్స్యమాంసమథో హృత్వా కాకో జాయతి దుర్మతిః। 123b లవణం చోరయిత్వా తు చిరికాకః ప్రజాయతే। 124a విశ్వాసేన తు నిక్షిప్తం యో వినిహ్నోతి మానవః। 124b స గతాయుర్నరస్తాత మత్స్యయోనౌ ప్రజాయతే॥ 125a మత్స్యయోనిమనుప్రాప్య మృతో జాయతి మానుషః। 125b మానుషత్వమనుప్రాప్య క్షీణాయురుపపద్యతే॥ 126a పాపాని తు నరాః కృత్వా తిర్యగ్జాయంతి భారత। 126b న చాత్మనః ప్రయాణాంతే ధర్మం జానంతి కంచన॥ 127a యే పాపాని నరాః కృత్వా నిరస్యంతి వ్రతైః సదా। 127b సుఖదుఃఖసమాయుక్తా వ్యథితాస్తే భవంత్యుత॥ 128a అపుమాంసః ప్రజాయంతే ంలేచ్ఛాశ్చాపి న సంశయః। 128b నరాః పాపసమాచారా లోభమోహసమన్వితాః॥ 129a వర్జయంతి చ పాపాని జన్మప్రభృతి యే నరాః। 129b అరోగా రూపవంతస్తే ధనినశ్చ భవంత్యుత॥ 130a స్త్రియోఽప్యేతేన కల్పేన కృత్వా పాపమవాప్నుయుః। 130b ఏతేషామేవ జంతూనాం భార్యాత్వముపయాంతి తాః॥ 131a పరస్వహరణే దోషాః సర్వ ఏవ ప్రకీర్తితాః। 131b ఏతద్ధి లేశమాత్రేణ కథితం తే మయాఽనఘ॥ 132a అపరస్మిన్కథాయోగే భూయః శ్రోష్యసి భారత। 132b ఏతన్మయా మహారాజ బ్రహ్మణో గదతః పురా॥ 133a సురర్షీణాం శ్రుతం మధ్యే పృష్టశ్చాపి యథాతథం। 133b మయాఽపి తచ్చ కార్త్స్న్యేన యథావదనువర్ణితం। 133c ఏతచ్ఛ్రుత్వా మహారాజ ధర్మే కురు మనః సదా॥ ॥  13-173-108 (88407) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిసప్తత్యధికశతతమోఽధ్యాయః॥ 173 ॥

Mahabharata - Anushaasana Parva - Chapter Footnotes

7-173-13 ముహూర్తమివ రోదిత్వేతి ఝ.పాఠః॥ 7-173-32 జీవః స భగవన్క్వస్థః సుఖదుఃఖే సమశ్నుతే ఇతి ఝ.పాఠః॥ 7-173-51 ఉపాధ్యాయస్య యః పాపం ఇతి ఝ.పాఠః॥ 7-173-52 ప్రాక్ శ్వా భవతి ఇతి ఝ.పాఠః॥ 7-173-58 కుంభీరో నక్రః॥ 7-173-64 పంచవర్షాణి మూషికః ఇతి ఝ.పాఠః॥ 7-173-65 సంసారాణాం శతం ఇతి ఝ.పాఠః॥ 7-173-99 నిష్పావం రాజమాషం। హలగోలకః దీర్ఘపుచ్ఛో గోలరూపీ కీటవిశేషః॥ 7-173-100 కుంభోలూక ఉలూకజాతిభేదః॥ 7-173-101 హారితః పక్షివిశేషః॥ 7-173-103 పత్రోర్మం ధౌతకౌశేయం॥ 7-173-106 వర్ణాన్ హరితాలాదీన్॥ 7-173-122 కాకమద్గుః శృంగవాన్ జలపక్షీ॥ 7-173-128 అసంవాసాః ప్రజాయంతే ఇతి ఝ.పాఠః॥





అనుశాసనపర్వ - అధ్యాయ 174

॥ శ్రీః ॥

13.174. అధ్యాయః 174 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

బృహస్పతినా యుధిష్ఠిరంప్రతి పశ్చాత్తాపాదేర్బ్రాహ్మణేభ్యోఽన్నదానస్య చ పాపపరిహారోపాయత్వకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-174-1x"
name="anuzAsana-13-174-1x">యుధిష్ఠిర ఉవాచ।

అధర్మస్య గతిర్బ్రహ్మన్కథితా మే త్వయాఽనఘ।
ధర్మస్య తు గతిం శ్రోతుమిచ్ఛామి వదతాంవర॥ 13-174-1 (88408) 
కృత్వా కర్మాణి పాపాని కథం యాంతి శుభాం గతిం।
కర్మణా చ కృతేనేహ కేన యాంతి శుభాం గతిం॥ 13-174-2 (88409) 
బృహస్పతిరువాచ। 13-174-3x (7376) 
కృత్వా పాపాని కర్మాణి అధర్మవశమాగతః।
మనసా విపరీతేన నిరయం ప్రతిపద్యతే॥ 13-174-3 (88410) 
మోహాదధర్మం యః కృత్వా పునః సమనుతప్యతే।
మనఃసమాధిసంయుక్తో న స సేవేత దుష్కృతం॥ 13-174-4 (88411) 
[యథాయథా మనస్తస్య దుష్కృతం కర్మ గర్హతే।
తథాతథా శరీరం తు తేనాధర్మేణ ముచ్యతే॥ 13-174-5 (88412) 
యది వ్యాహరతే రాజన్విప్రాణాం ధర్మవాదినాం।
తతోఽధర్మకృతాత్క్షిప్రమపవాదాత్ప్రముచ్యతే॥]  13-174-6 (88413) 
యథాయథా నరః సంయగధ్రమమనుభాషతే।
సమాహితేన మనసా విముచ్యేత తథాతథా। 
భుజంగ ఇవ నిర్మోకాత్పూర్వభుక్తాజ్జరాన్వితాత్॥  13-174-7 (88414) 
దత్త్వా విప్రస్య దానాని వివిధాని సమాహితః।
మనఃసమాధిసంయుక్తః సుగతిం ప్రతిపద్యతే॥ 13-174-8 (88415) 
ప్రదానాని తు వక్ష్యామి యాని దత్త్వా యుధిష్ఠిర।
నరః కృత్వాఽప్యకార్యాణి తతో ధర్మేణ యుజ్యతే॥ 13-174-9 (88416) 
సర్వేషామేవ దానానామన్నం శ్రేష్ఠముదాహృతం।
పూర్వమన్నం ప్రదాతవ్యమృజునా ధర్మమిచ్ఛతా॥ 13-174-10 (88417) 
ప్రాణా హ్యన్నం మనుష్యాణాం తస్మాజ్జంతుశ్చ జాయతే।
అన్నే ప్రతిష్ఠితో లోకస్తస్మాదన్నం ప్రశస్యతే॥ 13-174-11 (88418) 
అన్నమేవ ప్రశంసంతి దేవర్షిపితృమానవాః।
అన్నస్య హి ప్రదానేన స్వర్గమాప్నోతి మానవః॥ 13-174-12 (88419) 
న్యాయలబ్ధం ప్రదాతవ్యం ద్విజాతిభ్యోఽన్నముత్తమం।
స్వాధ్యాయసముపేతేభ్యః ప్రహృష్టేనాంతరాత్మనా॥ 13-174-13 (88420) 
యస్య హ్యన్నముపాశ్నంతి బ్రాహ్మణానాం శతం దశ।
హృష్టేన మనసా దత్తం న స తిర్యగ్గతిర్భవేత్॥ 13-174-14 (88421) 
బ్రాహ్మణానాం సహస్రాణి దశ భోజ్య నరర్షభ।
నరోఽధర్మాత్ప్రముచ్యేత యోగేష్వభిరతః సదా॥ 13-174-15 (88422) 
భైక్ష్యేణాన్నం సమాహృత్య దద్యాదన్నం ద్విజేషు వై।
సువర్ణదానాత్పాపాని నశ్యంతి సుబహూన్యపి॥ 13-174-16 (88423) 
దత్త్వా వృత్తికరీం భూమిం పాతకేనాపి ముచ్యతే।
పారాయణైశ్చ వేదానాం ముచ్యతే పాతకైర్ద్విజః॥ 13-174-17 (88424) 
గాయత్ర్యాశ్చైవ లక్షేణ గోసహస్రస్య తర్పణాత్।
వేదార్థం జ్ఞాపయిత్వా తు శుద్ధాన్విప్రాన్యథార్థతః॥ 13-174-18 (88425) 
సర్వత్యాగాదిభిశ్చైవ ముచ్యతే పాతకైర్ద్విజః।
సర్వాతిథ్యం పరం హ్యేషాం తస్మాద్దానం పరం స్మృతం॥ 13-174-19 (88426) 
అహింసన్బ్రాహ్మణస్వాని న్యాయేన పరిపాల్య చ।
క్షత్రియస్తరసా ప్రాప్తమన్నం యో వై ప్రయచ్ఛతి॥ 13-174-20 (88427) 
ద్విజేభ్యో వేదవృద్ధేభ్యః ప్రయతః సుసమాహితః।
తేనాపోహతి ధర్మాత్మందుష్కృతం కర్మ పాండవ॥ 13-174-21 (88428) 
షడ్భాగపరిశుద్ధం చ కృషేర్భాగముపార్జితం।
వైశ్యోఽదదద్ద్విజాతిభ్యః పాపేభ్యః పరిముచ్యతే॥ 13-174-22 (88429) 
అవాప్య ప్రాణసందేహం కార్కశ్యేన సమార్జితం।
అన్నం దత్త్వా ద్విజాతిభ్యః శూద్రః పాపాత్ప్రముచ్యతే॥ 13-174-23 (88430) 
ఔరసేన బలేనాన్నమర్జయిత్వాఽవిహింసకః।
యః ప్రయచ్ఛతి విప్రేభ్యో న స దుర్గాణి పశ్యతి॥ 13-174-24 (88431) 
న్యాయేనైవాప్తమన్నం తు నరో హర్షసమన్వితః।
ద్విజేభ్యో వేదవృద్ధేభ్యో దత్త్వా పాపాత్ప్రముచ్యతే॥ 13-174-25 (88432) 
అన్నమూర్జస్కరం లోకే దత్త్వోర్జస్వీ భవేన్నరః।
సతాం పంథానమావృత్య సర్వపాపైః ప్రముచ్యతే॥ 13-174-26 (88433) 
`శూద్రాన్నం నైవ భోక్తవ్యం విప్రైర్ధర్మపరాయణైః।
ఆపద్యేవ స్వదాసానాం భోక్తవ్యం స్వయముద్యతైః॥ 13-174-27 (88434) 
దానవద్భిః కృతః పంథా యేన యాంతి మనీషిణః।
తే హి ప్రాణస్య దాతారస్తేభ్యో ధర్మః సనాతనః॥ 13-174-28 (88435) 
సర్వావస్థం మనుష్యేణ న్యాయేనాన్నముపార్జితం।
కార్యం పాత్రాగతం నిత్యమన్నం హి పరమా గతిః॥ 13-174-29 (88436) 
అన్నస్య హి ప్రదానేన నరో రౌద్రం న సేవతే।
తస్మాదన్నం ప్రదాతవ్యమన్యాయపరివర్జితం॥ 13-174-30 (88437) 
యతేద్బ్రాహ్మణపూర్వం హి భోక్తుమన్నం గృహీ సదా।
అవంధ్యం దివసం కుర్యాదన్నపానీయదానతః॥ 13-174-31 (88438) 
భోజయిత్వా దశశతం నరో వేదవిదాం నృప।
న్యాయవిద్ధర్మవిదుషామితిహాసవిదాం తథా॥ 13-174-32 (88439) 
న యాతి నరకం ఘోరం సంసారాంశ్చ న సేవతే।
సర్వకామసమాయుక్తః ప్రేత్య చాప్యశ్నుతే సుఖం॥ 13-174-33 (88440) 
ఏవం సుఖసమాయుక్తో రమతే విగతజ్వరః।
రూపవాన్కీర్తిమాంశ్చైవ ధనవాంశ్చోపపద్యతే॥ 13-174-34 (88441) 
ఏతత్తే సర్వమాఖ్యాతమన్నదానఫలం మహూత్।
మూలమేతత్తు ధర్మాణాం ప్రదానానాం చ భారత॥ ॥ 13-174-35 (88442) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుఃసప్తత్యధికశతతమోఽధ్యాయః॥ 117 ॥

Mahabharata - Anushaasana Parva - Chapter Footnotes

7-174-12 ప్రదానేన రంతిదేవో దివం గతః ఇతి ఝ.పాఠః॥





అనుశాసనపర్వ - అధ్యాయ 175

॥ శ్రీః ॥

13.175. అధ్యాయః 175 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

బృహస్పతీనా యుధిష్ఠిరంప్రత్యహింసాప్రశంసనం। 1 ॥

Mahabharata - Anushaasana Parva - Chapter Text

<a id="anuzAsana-13-175-1x"
name="anuzAsana-13-175-1x">యుధిష్ఠిర ఉవాచ।

అహింసా వైదికం కర్మ ధ్యానమింద్రియసంయమః।
తపోఽథ గురుశుశ్రూషా కిం శ్రేయః పురుషం ప్రతి॥ 13-175-1 (88443) 
బృహస్పతిరువాచ। 13-175-2x (7377) 
సర్వాణ్యేతాని ధర్మస్య పృథగ్ద్వారాణి నిత్యశః।
శృణు సంకీర్త్యమానాని షడేవ భరతర్షభ॥ 13-175-2 (88444) 
హంత నిఃశ్రేయసం జంతోరహం వక్ష్యాంయనుత్తమం।
అహింసాపాశ్రయం ధర్మం దాంతో విద్వాన్సమాచరేత్॥ 13-175-3 (88445) 
త్రిదండం సర్వభూతేషు నిధాయ పురుషః శుచిః।
కామక్రోధౌ చ సంయంయ తతః సిద్ధిమవాప్నుతే॥ 13-175-4 (88446) 
అహింసకాని భూతాని దండేన వినిహంతి యః।
ఆత్మనః సుఖమన్విచ్ఛన్స ప్రేత్య న సుఖీ భవేత్॥ 13-175-5 (88447) 
ఆత్మోపమస్తు భూతేషు యో వై భవతి పూరుషః।
త్యక్తదండో జితక్రోధః స ప్రేత్య సుఖమేధతే॥ 13-175-6 (88448) 
సర్వభూతాత్మభూతస్య సర్వభూతాని పశ్యతః।
దేవాఽపి మార్గే ముహ్యంతి హ్యపదస్య పదేషిణః॥ 13-175-7 (88449) 
న తత్పరస్య సందధ్యాత్ప్రతికూలం యదాత్మనః।
ఏష సాంగ్రాహికో ధర్మః కామాదన్యః ప్రవర్తతే॥ 13-175-8 (88450) 
ప్రఖ్యాపనే చ దానే చ సుఖదుఃఖే ప్రియాప్రియే।
ఆత్మౌపంయేన పురుషః ప్రమాణమధిగచ్ఛతి॥ 13-175-9 (88451) 
యథా పరః ప్రక్రమతే పరేషు
తథా పరే ప్రక్రమంతే పరస్మిన్। 
నిషేవతే స్వసమాం జీవలోకే
యథా ధర్మో నైపుణేనోపదిష్టః।  13-175-10 (88452) 
వైశంపాయన ఉవాచ। 13-175-11x (7378) 
ఇత్యుక్త్వా తం సురగురుధర్మరాజం యుధిష్ఠిరం।
దివామచక్రమే ధీమాన్పశ్యతామేవ నస్తదా॥ ॥ 13-175-11 (88453) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచసప్తత్యధికశతతమోఽధ్యాయః॥ 175 ॥

Mahabharata - Anushaasana Parva - Chapter Footnotes

7-175-7 సర్వేషాం భూతానామాత్మభూతస్యాఽఽదుఃఖేనేవ పరదుఃఖేనాప్యుద్విజతః॥ 7-175-10 హింసితో హినస్తి పాలితః పాలయతి తస్మఃత్పాలయేదేవ నో హింసయేదిత్యర్థః॥





అనుశాసనపర్వ - అధ్యాయ 176

॥ శ్రీః ॥

13.176. అధ్యాయః 176 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుదిష్ఠిరంప్రతి హింసాయా మాంసభక్షణస్య చ గర్హణం॥ 1 ॥

Mahabharata - Anushaasana Parva - Chapter Text

<a id="anuzAsana-13-176-1x"
name="anuzAsana-13-176-1x">వైశంపాయన ఉవాచ।

తతో యుధిష్ఠిరో రాజా శరతల్పే పితామహం।
పునరేవ మహారాజ పప్రచ్ఛ వదతాంవరః॥ 13-176-1 (88454) 
యుధిష్ఠిర ఉవాచ। 13-176-2x (7379) 
ఋషయో బ్రాహ్మణా దేవాః ప్రశంసంతి మహామతే।
అహింసాలక్షణం ధర్మం వేదప్రామాణ్యదర్శనాత్॥ 13-176-2 (88455) 
కర్మణా న నరః కుర్వన్హింసాం పార్థివసత్తమ।
వాచా చ మనసా చైవం తతో దుఃఖాత్ప్రముచ్యతే॥ 13-176-3 (88456) 
భీష్మ ఉవాచ। 13-176-4x (7380) 
చతుర్విధేయం నిర్దిష్టా హ్యహింసా బ్రహ్మవాదిభిః।
ఏకైకతోఽపి విభ్రష్టా న భవత్యరిసూదన॥ 13-176-4 (88457) 
యథా సర్వశ్చతుష్పాద్వై త్రిభిః పాదైర్న తిష్ఠతి।
తథైవేయం మహీపాల కారణైః ప్రోచ్యతే త్రిభిః॥ 13-176-5 (88458) 
యథా నాగపదేఽన్యాని పదాని పదగామినాం।
సర్వాణ్యేవాపిధీయంతే పదజాతాని కౌంజరే॥ 13-176-6 (88459) 
ఏవం లోకేష్వహింసా తు నిర్దిష్టా ధర్మతః పురా।
కర్ంణా లిప్యతే జంతుర్వాచా చ మనసాఽపి చ॥ 13-176-7 (88460) 
పూర్వం తు మనసా త్యక్త్వా త్యజేద్వాచాఽథ కర్మణా।
`హింసాం తు నోపయుంజీత తథా హింసా చతుర్విధా॥ 13-176-8 (88461) 
కాయే మనసి వాక్యేఽపి దోషా హ్యేతే ప్రకీర్తితాః'।
[న భక్షయతి యో మాంసం త్రివిధం స విముచ్యతే॥ 13-176-9 (88462) 
త్రికారణం తు నిర్దిష్టం శ్రూయతే బ్రహ్మవాదిభిః।
మనో వాచి తథాఽఽస్వాదే దోషా హ్యేషు ప్రతిష్ఠితాః॥]  13-176-10 (88463) 
న భక్షయంత్యతో మాంసం తపోయుక్తా మనీషిణః।
దోషాంస్తు భక్షణే రాజన్మాంసస్యేహ నిబోధ మే॥ 13-176-11 (88464) 
పుత్ర మాంసోపమం జానన్ఖాదతే యో విచేతనః।
మాంసం మోహసమాయుక్తః పురుషః సోఽధమః స్మృతః॥ 13-176-12 (88465) 
పితృమాతృసమాయోగే పుత్రత్వం జాయతే యథా।
హింసాం కృత్వాఽవశః పాపో భూయిష్ఠం జాయతే తథా॥ 13-176-13 (88466) 
రసశ్చ హృది జిహ్వాయా జ్ఞానం ప్రజ్ఞాయతే యథా।
తథా శాస్త్రేషు నియతం రాగో హ్యాస్వాదితాద్భవేత్॥ 13-176-14 (88467) 
సంస్కృతాసంస్కృతాః పక్వా లవణాలవణాస్తథా।
ప్రజాయంతే యథా భావాస్తథా చిత్తం నిరుధ్యతే॥ 13-176-15 (88468) 
భేరీమృదంగశబ్దాంశ్చ తంత్రీశబ్దాంశ్చ పుష్కలాన్।
నిషేవిష్యంతి వై మందా మాంసభక్షాః కథం నరాః॥ 13-176-16 (88469) 
`పరేషాం ధనధాన్యానాం హిసకాః స్తావకాస్తథా।
ప్రశంసకాశ్చ మాంసస్య నిత్యం స్వర్గే బహిష్కృతాః॥'  13-176-17 (88470) 
అచింతితమనిర్దిష్టమసంకల్పితమేవ చ।
రసగృద్ధ్యాఽభిభూతా యే ప్రశంసంతి ఫలార్థినః॥ 13-176-18 (88471) 
ప్రశంసా హ్యేవ మాంసస్య దోషకల్పఫలాన్వితా॥  13-176-19 (88472) 
`భస్మ విష్ఠా కృమిర్వాఽపి నిష్ఠా యస్యేదృశీ ధ్రువా।
స కాయః పరపీడాభిః కథం ధార్యోవిపశ్చితా॥'  13-176-20 (88473) 
జీవితం హి పరిత్యజ్య బహవః సాధవో జనాః।
స్వమాంసైః పరమాంసాని పరిపాల్య దివం గతాః॥ 13-176-21 (88474) 
ఏవమేషా మహారాజ చతుర్భిః కారణైః స్మృతా।
అహింసా తవ నిర్దిష్టా సర్వధర్మానుసంహితా॥ ॥ 13-176-22 (88475) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్సప్తత్యధికశతతమోఽధ్యాయః॥ 176 ॥

Mahabharata - Anushaasana Parva - Chapter Footnotes

7-176-4 మనసా వచసా కర్మణా భక్షణేనేతి చతుర్విధా హింసా। తత్ర ఏకేన త్యక్తా సర్వాత్మనా త్యక్తా న భవతి॥ 7-176-6 నాగపదే గజపదే క్షుద్రపదానామివ సర్వేషాం ధర్మాణాం సమావేశో భవతి అహింసాయాం। కౌంజరే పదే దత్తే సతి సర్వాణి పదాని యథా పిధీయంతే ఏవం హింసాయాం సర్వే ధర్మాః పిధీయంతే॥ 7-176-13 యథా త్రీపుంయోగే నాంతరీయకం పుత్రజన్మ ఏవం హింసకస్య భూయిష్ఠం పాపయోనౌ జన్మేత్యర్థః॥





అనుశాసనపర్వ - అధ్యాయ 177

॥ శ్రీః ॥

13.177. అధ్యాయః 177 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి మాంసభక్షణాభక్షణయోః క్రమేణ నిందాప్రశంసనే॥ 1 ॥

Mahabharata - Anushaasana Parva - Chapter Text

<a id="anuzAsana-13-177-1x"
name="anuzAsana-13-177-1x">యుధిష్ఠిర ఉవాచ।

అహింసా పరమో ధర్మ ఇత్యుక్తం బహుశస్త్వయా।
శ్రాద్ధేషు చ భవానాహ పితౄణాం మాంసమీప్సితం॥ 13-177-1 (88476) 
మాంసైర్బహువిధైః ప్రోక్తస్త్వయా శ్రాద్ధవిధిః పురా।
అహత్వా చ కుతో మాంసమేవమేతద్విరుధ్యతే॥ 13-177-2 (88477) 
జాతో నః సంశయో ధర్మే మాంసస్య పరివర్జనే।
దోషో భక్షయత కః స్యాత్కశ్చాభక్షయతో గుణః॥ 13-177-3 (88478) 
హత్వా భక్షయతో వాఽపి పరేణోపహృతస్య వా।
హన్యాద్వా యః పరస్యార్థే క్రీత్వా వా భక్షయేన్నరః॥ 13-177-4 (88479) 
ఏతదిచ్ఛామి తత్త్వేన కథ్యమానం త్వయాఽనఘ।
నిశ్చయేన చికీర్షామి ధర్మమేతం సనాతనం॥ 13-177-5 (88480) 
కథమాయురవాప్నోతి కథం భవతి సత్వవాన్।
కథమవ్యంగతామేతి లక్షణ్యో జాయతే కథం॥ 13-177-6 (88481) 
భీష్మ ఉవాచ। 13-177-7x (7381) 
మాంసస్యాభక్షణాద్రాజన్యో ధర్మః కురునందన।
తం మే శృణు యథాతత్త్వం యశ్చాస్య విధిరుత్తమః॥ 13-177-7 (88482) 
రూపమవ్యంగతామాయుర్బుద్ధిం సత్వం బలం స్మృతిం।
ప్రాప్తుకామైర్నరైర్హింసా వర్జనీయా కృతాత్మభిః॥ 13-177-8 (88483) 
ఋషీణామత్ర సంవాదో బహుశః కురునందన।
బభూవ తేషాం తు మతం యత్తచ్ఛృణు యుధిష్ఠిర॥ 13-177-9 (88484) 
యో యజేతాశ్వమేధేన మాసిమాసి యతవ్రతః।
వర్జయేన్మధు మాంసం చ సమమేతద్యుధిష్ఠిర॥ 13-177-10 (88485) 
సప్తర్షయో వాలఖిల్యాస్తథైవ చ మరీచిపాః।
మాంసస్యాభక్షణం రాజన్ప్రశంసంతి మనీషిణః॥ 13-177-11 (88486) 
న భక్షయతి యో మాంసం న చ హన్యాన్న ఘాతయేత్।
తన్మిత్రం సర్వభూతానాం మనుః స్వాయంభువోఽబ్రవీత్॥ 13-177-12 (88487) 
అధృష్యః సర్వభూతానాం విశ్వాస్యః సర్వజంతుషు।
సాధూనాం సంమతో నిత్యం భవేన్మాంసం వివర్జయన్॥ 13-177-13 (88488) 
స్వమాంసం పరమాంసేన యో వర్ధయితుమిచ్ఛతి।
అవిశ్వాస్యోఽవసీదేత్స ఇతి హోవాచ నారదః॥ 13-177-14 (88489) 
దదాతి యజతే చాపి తపస్వీ చ భవత్యపి।
మధుమాంసనివృత్త్యేతి ప్రాహ చైవం బృహస్పతిః॥ 13-177-15 (88490) 
మాసిమాస్యశ్వమేధేన యో యజేత శతం సమాః।
న ఖాదతి చ యో మాంసం సమమేతన్మతం మమ॥ 13-177-16 (88491) 
సదా యజతి సత్రేణ సదా దానం ప్రయచ్ఛతి।
సదా తపస్వీ భవతి మద్యమాంసవివర్జనాత్॥ 13-177-17 (88492) 
సర్వే వేదా న తత్కుర్యుః సర్వే యజ్ఞాశ్చ భారత।
యో భక్షయిత్వా మాంసాని పశ్చాదపి నివర్తతే॥ 13-177-18 (88493) 
`భక్షయిత్వా నిమిత్తేఽపి దుష్కరం కురుతే తపః।'
దుష్కరం చ రసజ్ఞేన మాంసస్య పరివర్జనం। 
చర్తుం వ్రతమిదం శ్రేష్ఠం సర్వప్రాణ్యభయప్రదం॥  13-177-19 (88494) 
సర్వభూతేషు యో విద్వాందదాత్యభయదక్షిణాం।
దాతా భవతి లోకే స ప్రాణానాం నాత్ర సంశయః। 
ఏవం వై పరమం ధర్మం ప్రశంసంతి మనీషిణః॥  13-177-20 (88495) 
ప్రాణా యథాఽఽత్మనోఽభీష్టా భూతానామపి వై తథా।
ఆత్మౌపంయేన గంతవ్యం బుద్ధిమద్భిః కృతాత్మభిః॥ 13-177-21 (88496) 
వికీర్ణకర్ణకేనాపి తృణమస్పందనే భయం।
కిం పునర్హన్యమానానాం తరసా జీవితార్థినాం। 
అరోగాణామపాపానాం పాపైర్మాంసోపజీవిభిః॥  13-177-22 (88497) 
మృత్యుతో భయమస్తీతి శంకాయాం దుఃఖముత్తరం।
ధర్మస్యాయతనం తస్మాన్మాంసస్య పరివర్జనం॥ 13-177-23 (88498) 
అహింసా పరమో ధర్మస్తథాఽహింసా పరం తపః।
అహింసా పరమం సత్యం తతో ధర్మః ప్రవర్తతే॥ 13-177-24 (88499) 
న హి మాంసం తృణాత్కాష్ఠాదుపలాద్వాఽపి జాయతే।
హత్వా జంతుం తతో మాంసం తస్మాద్దోషస్తు భక్షణే॥ 13-177-25 (88500) 
స్వాహాస్వాధామృతభుజో దేవాః సత్యార్జవప్రియాః।
రాక్షసేంద్రభయాన్ముక్తాః సర్వభూతపరాయణాః॥ 13-177-26 (88501) 
కాంతారేష్వథ ఘోరేషు దుర్గేషు గహనేషు చ।
రాత్రావహని సంధ్యాసు చత్వరేషు సభాసు చ॥ 13-177-27 (88502) 
ఉద్యతేషు చ శస్త్రేషు మృగవ్యాలహతేషు చ।
అమాంసభక్షణాద్రాజన్న భయం తేషు విద్యతే॥ 13-177-28 (88503) 
శరణ్యః సర్వభూతానాం విశ్వాస్యః సర్వజంతుషు।
అనుద్వేగకరో లోకే న చాప్యుద్విజతే సదా॥ 13-177-29 (88504) 
యది చేత్స్వాదకో న స్యాన్న తదా ఘాతకో భవేత్।
ఘాతకః ఖాదకార్థాయ తద్ధాతయతి వై నరః॥ 13-177-30 (88505) 
అభక్ష్యమేతదితి వై ఇతి హింసా నివర్తతే।
ఖాదకక్రమతో హింసా మృగాదీనాం ప్రవర్తతే॥ 13-177-31 (88506) 
యస్మాద్గ్రసతి చైవాయుర్హింసకానాం మహాద్యుతే।
తస్మాద్వివర్జయేన్మాంసం య ఇచ్ఛేద్భూతిమాత్మనః॥ 13-177-32 (88507) 
త్రాతారం నాధిగచ్ఛంతి రౌద్రాః ప్రాణివిహింసకాః।
ఉద్వేజకాస్తు భూతానాం యథా వ్యాలమృగాస్తథా॥ 13-177-33 (88508) 
లోభాద్వా బుద్ధిమోహాద్వా బలవీర్యార్థమేవ చ।
సంసర్గాదథ పాపానామధర్మో రుచితో నృణాం॥ 13-177-34 (88509) 
స్వమాంసం పరమాంసేన యో వర్ధయితుమిచ్ఛతి।
ఉద్విగ్నరాష్ట్రే వసతి యత్ర యత్రాభిజాయతే॥ 13-177-35 (88510) 
ధన్యం యశస్యామాయుష్యం స్వర్గ్యం స్వస్త్యయనం మహత్।
మాంసస్యాభక్షణం ప్రాహుర్నియతాః పరమర్షయః॥ 13-177-36 (88511) 
ఇదం తు ఖలు కౌంతేయ శ్రుతమాసీత్పురా మయా।
మార్కండేయస్య వదతో యే దోషా మాంసభక్షణే॥ 13-177-37 (88512) 
యో హి ఖాదతి సాంసాని ప్రాణినాం జీవితైషిణాం।
సదా భవతి వై పాపః ప్రాణిహంతా తథైవ సః॥ 13-177-38 (88513) 
ధనేన క్రయికో హంతి ఖాదకశ్చోపభోగతః।
ఘాతకో వధబంధాభ్యామిత్యేష త్రివిధో వధః॥ 13-177-39 (88514) 
అఖాదన్ననుమోదంశ్చ భావదోషేణ మానవః।
యోఽనుమోదతి హన్యంతం సోఽపి దోషేణ లిప్యతే॥ 13-177-40 (88515) 
అధృష్యః సర్వభూతానామాయుష్మాన్నిరుజః సదా।
భవత్యభక్షయన్మాసం దయావాన్ప్రాణినామిహ॥ 13-177-41 (88516) 
హిరణ్యదానైర్గోదానైర్భూమిదానైశ్చ సర్వశః।
మాంసస్యాభక్షణే ధర్మో విశిష్ట ఇతి నః శ్రుతిః॥ 13-177-42 (88517) 
అప్రోక్షితం వృథామాసం విధిహీనం న భక్షయేత్।
భక్షయన్నిరయం యాతి నరో నాస్త్యత్ర సంశయః॥ 13-177-43 (88518) 
ప్రోక్షితాభ్యుక్షితం మాంసం తథా బ్రాహ్ంణకాంయయా।
అల్పదోషమితి జ్ఞేయం విపరితే తు లిప్యతే॥ 13-177-44 (88519) 
ఖాదకస్య కృతే జంతూన్యో హన్యాత్పురుషాధమః।
మహాదోషకరస్తత్ర ఘాతకో న తు ఖాదకః॥ 13-177-45 (88520) 
ఇజ్యాయజ్ఞశ్రుతికృతైర్యా మార్గైరబుధోఽధమః।
హన్యాజ్జంతూన్మాంసగృధ్నుః స వై నరకభాఙ్నరః॥ 13-177-46 (88521) 
భక్షయిత్వాఽపి యో మాంసం పశ్చాదపి నివర్తతే।
తస్యాపి సుమహాంధర్మో యః పాపాద్వినివర్తతే॥ 13-177-47 (88522) 
ఆహర్తా చానుమంతా చ విశస్తా క్రయవిక్రయీ।
సంస్కర్తా చోపభోక్తా చ ఘాతకాః సర్వ ఏవ తే॥ 13-177-48 (88523) 
ఇదమన్యత్తు వక్ష్యామి ప్రమాణం విధినిర్మితం।
పురాణముషిభిర్జుష్టం వేదేషు పరినిశ్చితం॥ 13-177-49 (88524) 
ప్రవృత్తిలక్షణే ధర్మే ఫలార్థిభిరభిద్రుతే।
యథోక్తం రాజశార్దూల న తు తన్మోక్షకారణం॥ 13-177-50 (88525) 
హవిర్యత్సంస్కృతం మంత్రైః ప్రోక్షితాభ్యుక్షితం శుచి।
వేదోక్తేన ప్రమాణేన పితౄణాం ప్రక్రియాసు చ। 
ప్రవృత్తిధర్మిణా భక్ష్యం నాన్యథా మనురబ్రవీత్॥  13-177-51 (88526) 
అస్వర్గ్యమయశస్యం చ రక్షోవద్భరతర్షభ।
విధిహీనం నరః పూర్వం మాంసం రాజన్న భక్షయేత్॥ 13-177-52 (88527) 
య ఇచ్ఛేత్పురుషోఽత్యంతమాత్మానం నిరుపద్రవం।
స వర్జయేత మాంసాని ప్రాణినామిహ సర్వశః॥ 13-177-53 (88528) 
శ్రూయతే హి పురాకల్పే నృణాం వ్రీహిమయః పశుః।
యేనాయజంత విద్వాంసః పుణ్యలోకపరాయణాః॥ 13-177-54 (88529) 
ఋషిభిః సంశయం పృష్టో వసుశ్చేదిపతిః పురా।
అభక్ష్యమపి మాంసం యః ప్రాహ భక్ష్యమితి ప్రభో॥ 13-177-55 (88530) 
ఆకాశాదవనిం ప్రాప్తస్తతః స పృథివీపతిః।
యస్తదేవ పునశ్చోక్త్వా వివేశ ధరణీతలం॥ 13-177-56 (88531) 
ప్రజానాం హితకామేన త్వగస్త్యేన మహాత్మనా।
ఆరణ్యాః సర్వదైవత్యాః ప్రోక్షితాస్తాపసైర్మృగాః॥ 13-177-57 (88532) 
క్రియా హ్యేవం న హీయంతే పితృదైవతసంశ్రితాః।
ప్రీయంతే పితరశ్చైవ న్యాయతో మాంసతర్పితాః॥ 13-177-58 (88533) 
ఇదం తు శృణు రాజేంద్ర మాంసస్యాభక్షణే గుణాః।
[అభక్షణే సర్వసుఖం మాంసస్య మనుజాధిప॥]  13-177-59 (88534) 
యస్తు వర్షశతం పూర్ణం తపస్తప్యేత్సుదారుణం।
యశ్చైవ వర్జయేన్మాంసం సమమేతన్మతం మమ॥ 13-177-60 (88535) 
కౌముద్యాస్తు విశేషేణ శుక్లపక్షే నరాధిప।
వర్జయేత్సర్వమాంసాని ధర్మో హ్యత్ర విధీయతే॥ 13-177-61 (88536) 
[చతురో వార్షికాన్మాసాన్యో మాంసం పరివర్జయేత్।
చత్వారి భద్రాణ్యాప్నోతి కీర్తిమాయుర్యశో బలం॥ 13-177-62 (88537) 
అథవా మాసమేకం వై సర్వమాంసాన్యభక్షయన్।
అతీత్య సర్వదుఃఖాని సుఖం జీవేన్నిరామయః॥ 13-177-63 (88538) 
వర్జయంతి హి మాంసాని మాసశః పక్షశోపి వా।
తేషాం హింసానివృత్తానాం బ్రహ్మలోకో విధీయతే॥]  13-177-64 (88539) 
మాంసం తు కౌముదం పక్షం వర్జితం పార్థ రాజభిః।
సర్వభూతాత్మభూతస్థైర్విదితార్థపరావరైః॥ 13-177-65 (88540) 
నాభాగేనాంబరీషేణ గయేన చ మహాత్మనా।
ఆయుషాఽథానరణ్యేన దిలీపరఘుసూనుభిః॥ 13-177-66 (88541) 
కార్తవీర్యానిరుద్ధాభ్యాం నహుషేణ యయాతినా।
నృగేణ విష్వగశ్వేన తథైవ శశబిందునా॥ 13-177-67 (88542) 
యువనాశ్వేన చ తథా శిబినౌశీనరేణ చ।
ముచుకుందేన మాంధాత్రా హరిశ్చంద్రేణ వా విభో॥ 13-177-68 (88543) 
సత్యం వదత మాఽసత్యం సత్యం ధర్మః సనాతనః।
హరిశ్చంద్రశ్చరతి వై దివి సత్యేన చంద్రవత్॥ 13-177-69 (88544) 
శ్యేనచిత్రేణ రాజేంద్ర సోమకేన వృకేణ చ।
రైవతే రంతిదేవేన వసునా సృంజయేన చ॥ 13-177-70 (88545) 
ఏతైశ్చాన్యైశ్చ రాజేంద్ర కృపేణ భరతేన చ।
దుష్యంతేన కరూశేన రామాలర్కనలైస్తథా। 
విచకాశ్వేన నిమినా జనకేన చ ధీమతా॥  13-177-71 (88546) 
ఐలేన పృథునా చైంవ వీరసేనేన చైవ హ।
ఇక్ష్వాకుణా శంభునా చ శ్వేతేన సగరేణ చ॥ 13-177-72 (88547) 
అజేన ధుంధునా చైవ తథైవ చ సుబాహునా।
హర్యశ్వేన చ రాజేంద్ర క్షుపేణ భరతేన చ॥ 13-177-73 (88548) 
ఏతైశ్చాన్యైశ్చ రాజేంద్రి పురా మాంసం న భక్షితం।
శారదం కౌముదం మాసం తతస్తే స్వర్గమాప్నువన్॥ 13-177-74 (88549) 
బ్రహ్మలోకే చ తిష్ఠంతి జ్వలమానాః శ్రియాఽన్వితాః।
ఉపాస్యమానా గంధర్వైః స్త్రీసహస్రసమన్వితాః॥ 13-177-75 (88550) 
తదేతదుత్తమం ధర్మమహింసాధర్మలక్షణం।
యే చరంతి మహాత్మానో నాకపృష్ఠే వసంతి తే॥ 13-177-76 (88551) 
మధు మాంసం చ యే నిత్యం వర్జయంతీహ ధార్మికాః।
జన్మప్రభృతి మద్యం చ సర్వ తే మునయః స్మృతాః॥ 13-177-77 (88552) 
ఇమం ధర్మమమాంసాదం యశ్చరేనచ్ఛ్రావయీత వా।
అపి చేత్సుదురాచారో న జాతు నిరయం వ్రజేత్॥ 13-177-78 (88553) 
పఠేద్వా చ ఇదం రాజఞ్శృణుయాద్వాఽప్యభీక్ష్ణశః।
అమాంసభక్షణవిధిం పవిత్రమృషిపూజితం॥ 13-177-79 (88554) 
విముక్తః సర్వపాపేభ్యః సర్వకామైర్మహీయతే।
విశిష్టతాం జ్ఞాతిషు చ లభతే నాత్ర సంశయః। 
`అహింస్రో దానశీలశ్చ మధుమాంసవివర్జితః॥'  13-177-80 (88555) 
ఆపన్నశ్చాపదో ముచ్యేద్బద్ధో ముచ్యేత బంధనాత్।
ముచ్యేత్తథాఽఽతురో రోగాద్దుఃఖాన్ముచ్యేత దుఃఖితః॥ 13-177-81 (88556) 
తిర్యగ్యోనిం న గచ్ఛేత రూపవాంశ్చ భవేన్నరః।
ఋద్ధిమాన్వై కురుశ్రేష్ఠ ప్రాప్నుయాచ్చ మహద్యశః॥ 13-177-82 (88557) 
ఏతత్తే కథితం రాజన్మాంసస్య పరివర్జనే।
ప్రవృత్తౌ చ నివృత్తౌ చ విధానమృషినిర్మితం॥ ॥ 13-177-83 (88558) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తసప్తత్యధికశతతమోఽధ్యాయః॥ 177 ॥

Mahabharata - Anushaasana Parva - Chapter Footnotes

7-177-18 నహి కృత్స్నో వేదస్తథా తద్బోధితా యజ్ఞాశ్చ పురుషం హింసాయాం పవర్తయంతి। కింతు పరిసంఖ్యావిధయా నివృత్తిమేవ బోధయంతీత్యర్థః॥ 7-177-33 వ్యాలమృగాః మాంసాదపశవః॥ 7-177-40 హన్యంతం హన్యమానం॥ 7-177-46 ఇజ్యా దేవపూజా యజ్ఞోఽశ్వమేధాదిస్తదర్థం శ్రుతికృతైర్మార్గైరుపాయైరబుధో యజ్ఞోపనిషదమజానన్మాంసగృధ్నుః। కేవలం యజ్ఞవ్యాజేన మాంసం భోక్తుకామః॥ 7-177-50 ప్రవత్తిలక్షణో ధర్మః ప్రజార్థిభిరుదాహృతః। యథోక్తం రాజశార్దూల నతు తన్మోక్షకాంక్షిణాం। ఇతి ఝ. పాఠః ॥ 7-177-57 ఆరణ్యాః ప్రోక్షితా ఇతి పర్యగ్నికృతానారణ్యానుత్సృజంతీతి శ్రుతేరారణ్యైర్యజ్ఞం కృత్వాపి తేషాం వధో న కృత ఇత్యర్థః॥





అనుశాసనపర్వ - అధ్యాయ 178

॥ శ్రీః ॥

13.178. అధ్యాయః 178 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి మాంసగతగుణకథనపూర్వకం తద్భక్షణగర్హణం॥ 1 ॥ తథా దయాయా అహింసాయాశ్చ ప్రశంసనం॥ 2 ॥

Mahabharata - Anushaasana Parva - Chapter Text

<a id="anuzAsana-13-178-1x"
name="anuzAsana-13-178-1x">యుధిష్ఠిర ఉవాచ।

ఇమే వై మానవా లోకే భృశం మాంసేషు గృద్ధినః।
విసృజ్య వివిధాన్భక్ష్యాన్మహారక్షోగణా ఇవ॥ 13-178-1 (88559) 
అపూపాన్వివిధాకారాఞ్శాకాని వివిధాని చ।
పాదపాన్రససంయుక్తాన్న చేచ్ఛంతి యథాఽఽమిషం॥ 13-178-2 (88560) 
తత్ర మే బుద్ధిరత్రేవ విషయే పరిముహ్యతే।
న మన్యే రసతః కించిన్మాంసతోఽస్తీతి కించన॥ 13-178-3 (88561) 
తదిచ్ఛామి గుణాఞ్శ్రోతుం మాంసస్యాభక్షణే ప్రభో।
భక్షణే చైవ యే దోషాస్తాంశ్చైవ పురుషర్షభ॥ 13-178-4 (88562) 
సర్వసత్త్వేన ధర్మజ్ఞ యథావదిహ ధర్మతః।
కిం వా భక్ష్యమభక్ష్యం వా సర్వమేతద్వదస్వ మే॥ 13-178-5 (88563) 
యథైతద్యాదృశం చైవ గుణా యే చాస్య వర్జనే।
దోషా భక్షయతో యేఽపి తన్మే బ్రూహి పితామహ॥ 13-178-6 (88564) 
భీష్మ ఉవాచ। 13-178-7x (7382) 
సర్వమేతన్మహాబాహో యథా వదసి భారత।
న మాంసాత్పరమం కించిద్రసతో విద్యతే భువి॥ 13-178-7 (88565) 
క్షతక్షీణాభితప్తానాం గ్రాంయధర్మరతాత్మనాం।
అధ్వనా కర్శితానాం చ న మాంసాద్విద్యతే పరం॥ 13-178-8 (88566) 
సద్యో వర్ధయతి ప్రాణాన్పుష్టిమగ్ర్యాం దధాతి చ।
`నాశో భక్షణదోషః స్యాద్దానమేవ సదా మతం॥ 13-178-9 (88567) 
క్షుధితానాం ద్విజానాం చ సర్వేషాం చాపి జీవితం।
దత్త్వా భవతి పూతాత్మా శ్రద్ధయా లోభవర్జితః॥ 13-178-10 (88568) 
శిక్షయంతి న యాచంతే దర్శయంతి స్వమూర్తిభిః।
అవస్థేయమదానస్య మా భూదేవం భవానితి। 
దానాద్యః సుశుచిర్మాంసం పునర్నైవ చ భక్షయేత్॥'  13-178-11 (88569) 
న భక్ష్యోఽభ్యాధికః కశ్చిన్మాంసాదస్తి పరంతప।
వివర్జనే తు బహవో గుణాః కౌరవనందన। 
యే భవంతి మనుష్యాణాం తాన్మే నిగదతః శృణు॥  13-178-12 (88570) 
స్వమాంసం పరమాంసేన యో వర్ధయితుమిచ్ఛతి।
నాస్తి క్షుద్రతరస్తస్మాత్స నృశంసతరో నరః॥ 13-178-13 (88571) 
న హి ప్రాణాత్ప్రియతరం లోకే కించన విద్యతే।
తస్మాద్దయాం నరః కుర్యాద్యథాఽఽత్మని తథా పరే॥ 13-178-14 (88572) 
శుక్రాచ్చ తాత సంభూతిర్మాంసస్యేహ న సంశయః।
భక్షణే తు మహాందోషో మలేన స హి కల్ప్యతే॥ 13-178-15 (88573) 
`అహింసాలక్షణో ధర్మ ఇతి వేదవిదో విదుః।
యదహింస్రం భవేత్కర్మ తత్కుర్యాదాత్మవిన్నరః॥ 13-178-16 (88574) 
పితృదైవతయజ్ఞేషు ప్రోక్షితం హవిరుచ్యతే।'
విధినా వేదదృష్టేన తద్భుక్త్వేహ న దుష్యతి॥  13-178-17 (88575) 
యజ్ఞార్థే పశవః సృష్టా ఇత్యపి శ్రూయతే శ్రుతిః।
అతోఽన్యథా ప్రవృత్తానాం రాక్షసో విధిరుచ్యతే॥ 13-178-18 (88576) 
క్షత్రియాణాం తు యో దృష్టో విధిస్తమపి మే శృణు।
వీర్యేణోపార్జితం మాంసం యథా భుంజన్న దుష్యతి॥ 13-178-19 (88577) 
ఆరణ్యాః సర్వదైవత్యాః సర్వశః ప్రోక్షితా మృగాః।
అగస్త్యేన పురా రాజన్మృగయా యేన పూజ్యతే॥ 13-178-20 (88578) 
`రక్షణార్థాయ భూతానాం హింస్రాన్హన్యాన్మృగాన్పునః।'
నాత్మానమపరిత్యజ్య మృగయా నామ విద్యతే॥  13-178-21 (88579) 
సమతాముపసంగంయ రూపం హన్యాన్న వా నృప।
అతో రాజర్షయః సర్వే మృగయాం యాంతి భారత। 
న హి లిప్యంతి పాపేన న చైతత్పాతకం భువి॥  13-178-22 (88580) 
న హ్యతః సదృశం కించిదిహ లోకే పరత్ర చ।
యత్సర్వేష్విహ భూతేషు దయా కౌరవందన॥ 13-178-23 (88581) 
న భయం విద్యతే జాతు నరస్యేహ దయావతః।
దయావతామిమే లోకాః పరే చాపి తపస్వినాం॥ 13-178-24 (88582) 
అభయం సర్వభూతేభ్యో యో దదాతి దయాపరః।
అభయం తస్య భూతాని దదతీత్యనుశుశ్రుమ॥ 13-178-25 (88583) 
క్షతం చ స్ఖలితం చైవ పతితం క్లిన్నమాహతం।
సర్వభూతాని రక్షంతి సమేషు విషమేషు చ।  13-178-26 (88584) 
నైనం వ్యాలమృగా ఘ్నంతి న పిశాచా న రాక్షసాః।
ముచ్యతే భయకాలేషు మోక్షయేద్యో భయే పరాన్॥ 13-178-27 (88585) 
ప్రాణదానాత్పరం దానం న భూతం న భవిష్యతి।
న హ్యాత్మనః ప్రియతరం కించిదస్తీహ నిశ్చితం॥ 13-178-28 (88586) 
అనిష్టం సర్వభూతానాం మరణం నామ భారత।
మృత్యుకాలే హి భూతానాం సద్యో జాయతి వేపథుః॥ 13-178-29 (88587) 
వ్యాధిజన్మజరాదుఃఖైర్నిత్యం సంసారసాగరే।
జంతవః పరివర్తంతే మరణాదుద్విజంతి చ॥ 13-178-30 (88588) 
గర్భవాసేషు పచ్యంతే క్షారాంలకటుకై రసైః।
మూత్రస్వేదపురీషాణాం పరుషైర్భృశదారుణైః॥ 13-178-31 (88589) 
జాతాశ్చాప్యవశాస్తత్ర చ్ఛిద్యమానాః పునఃపునః।
హన్యమానాశ్చ దృశ్యంతే వివశా మాంసగృద్ధినః॥ 13-178-32 (88590) 
కుంభీపాకే చ పచ్యంతే తాం తాం యోనిముపాగతాః।
ఆక్రంయ మార్యమాణాశ్చ త్రాస్యంత్యన్యే పునఃపునః॥ 13-178-33 (88591) 
నాత్మనోఽస్తి ప్రియతరః పృథివీమనుసృత్య హ।
తస్మాత్ప్రాణిషు సర్వేషు దయావానాత్మవాన్భవేత్॥ 13-178-34 (88592) 
సర్వమాంసాని యో రాజన్యావజ్జీవం న భక్షయేత్।
ఆశ్వాసం విపులం స్థానం ప్రాప్నుయాన్నాత్ర సంశయః॥ 13-178-35 (88593) 
యే భక్షయంతి మాంసాని భూతానాం జీవితైషిణాం।
భక్ష్యంతే తేఽపి భూతైస్తైరితి మే నాస్తి సంశయః॥ 13-178-36 (88594) 
మాం స భక్షయతే యస్మాద్భక్షయిష్యే తమప్యహం।
ఏతన్మాంసస్య మాంసత్వమనుబుద్ధ్యస్వ భారత॥ 13-178-37 (88595) 
ఘాతకో వధ్యతే నిత్యం తథా బధ్యేత బంధకః।
ఆక్రోష్టా క్రుధ్యతే రాజంద్వేష్టా ద్వేష్యత్వమాప్నుతే॥ 13-178-38 (88596) 
యేనయేన శరీరేణ యద్యత్కర్మ కరోతి యః।
తేనతేన శరీరేణ తత్తత్ఫలముపాశ్నుతే॥ 13-178-39 (88597) 
అహింసా పరమో ధర్మస్తథాఽహింసా పరో దమః।
అహింసా పరమం దానమహింసా పరమం తపః॥ 13-178-40 (88598) 
అహింసా పరమం మిమహింసా పరమం సుఖం॥
సర్వయజ్ఞేషు వా దానం సర్వతీర్థేషు వా ప్లుతం।  13-178-41 (88599) 
సర్వదానఫలం వాఽపి నైతత్తుల్యమహింసయా॥
అహింసస్య తపోఽక్షయ్యమహింస్రో జయతే సదా।  13-178-42 (88600) 
అహింస్రః సర్వభూతానాం యథా మాతా యథా పితా॥
ఏతత్ఫలమహింసాయాం భూయశ్చ కురుపుంగవ।  13-178-43 (88601) 
న హి శక్యా గుణా వక్తుమపి వర్షశతైరపి॥ ॥  13-178-44 (88602) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టసప్తత్యధికశతతమోఽధ్యాయః॥ 178 ॥

Mahabharata - Anushaasana Parva - Chapter Footnotes

7-178-15 దోషో నివృత్త్యా పుణ్యముచ్యత ఇతి ఝ.పాఠః॥ 15 ॥ 7-178-21 కించ హన్యమానాత్పశోః స్వవధస్యాపి సంభవాత్ ప్రాణపణేనేయం క్రియమాణా మృగయా న దోషాయేత్యాహ నాత్మానమితి ॥ 21 ॥ 7-178-37 మాం సః పూర్వజన్మని భక్షితవానత ఏవ తస్య మాంసమహం భక్షయిష్యామీతి వ్యవహారాన్మాంసపదనిరుక్తిః॥





అనుశాసనపర్వ - అధ్యాయ 179

॥ శ్రీః ॥

13.179. అధ్యాయః 179 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి కీటోపాఖ్యానకథనం॥ 1 ॥ కీటేన వ్యాసంప్రతతి స్వపూర్వజన్మవృత్తాంతకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-179-1x"
name="anuzAsana-13-179-1x">యుధిష్ఠిర ఉవాచ।

అకామాశ్చ సకామాశ్చ యే హతాః స్మ మహామృధే।
కాం యోనిం ప్రతిపన్నాస్తే తన్మే బ్రూహి పితామహ॥ 13-179-1 (88603) 
దుఃఖం ప్రాణపరిత్యాగః పురుషాణాం మహామృధే।
జానామి చాహం ధర్మజ్ఞ ప్రాణత్యాగం సుదుష్కరం॥ 13-179-2 (88604) 
సమృద్దే వాఽసమృద్ధే వా శుభే వా యది వాఽశుభే।
`సంసారేఽస్మిన్సదాజాతాః ప్రాణినోఽభిరతాఃకథం ' 
కారణం తత్ర మే బ్రూహి సర్వజ్ఞో హ్యసి మే మతః॥  13-179-3 (88605) 
భీష్మ ఉవాచ। 13-179-4x (7383) 
సమృద్ధే వాఽసమృద్ధే వా శుభే వా యది వాఽశుభే।
సంసారేఽస్మిన్సమే జాతాః ప్రాణినః పృథివీపతే॥ 13-179-4 (88606) 
నిరతా యేన భావేన తత్ర మే శృణు కారణం।
సంయక్చాయమనుప్రశ్నస్త్వయోక్తస్తు యుధిష్ఠిర॥ 13-179-5 (88607) 
అత్ర తే వర్తయిష్యామి పురావృత్తమిదం నృప।
ద్వైపాయనస్య సంవాదం కీటస్య చ యుధిష్ఠిర॥ 13-179-6 (88608) 
బ్రహ్మిభూతశ్చరన్విప్రః కృష్ణద్వైపాయనః పురా।
దదర్శ కీటం ధావంతం శీఘ్రం శకటవర్త్మని॥ 13-179-7 (88609) 
గతిజ్ఞః సర్వభూతానాం రుతజ్ఞశ్చ శరీరిణాం।
సర్వజ్ఞస్త్వరితం దృష్ట్వా కీటం వచనమబ్రవీత్॥ 13-179-8 (88610) 
కీట సంత్రస్తరూపోఽసి త్వరితశ్చైవ లక్ష్యసే।
క్వ చ వాసస్తదాచక్ష్వ కుతస్తే భయమాగతం॥ 13-179-9 (88611) 
కీట ఉవాచ। 13-179-10x (7384) 
శకటవ్రజస్య మహతో ఘోషం శ్రుత్వా భయం మమ।
ఆగతం వై మహాబుద్ధే స్వన ఏష హి దారుణః॥ 13-179-10 (88612) 
శ్రూయతే తు స మా హన్యాదితి హ్యస్మాదపక్రమే।
శ్వసతాం చ శృణోంయేనం గోవృషాణాం ప్రతోద్యతాం॥ 13-179-11 (88613) 
వహతాం సుమహాభారం సన్నికర్షే స్వనం ప్రభో।
నృణాం చ సంవాహయతాం శ్రూయంతే వివిధాః స్వనాః॥ 13-179-12 (88614) 
వోఢుమస్మద్విధేనైవ న శక్యః కీటయోనినా। 
తస్మాదతిక్రమాంయేష భయాదస్మాత్సుదారుణాత్॥  13-179-13 (88615) 
దుఃఖం హి మృత్యుర్భూతానాం జీవితం చ సుదుర్లభం।
అతో భీతః పలాయామి గచ్ఛేయం నాపదం యథా॥ 13-179-14 (88616) 
భీష్మ ఉవాచ। 13-179-15x (7385) 
ఇత్యుక్తః స తు సం ప్రాహ కుతః కీట సుఖం తవ।
మరణం తే సుఖం మన్యే తిర్యగ్యోనౌ హి వర్తసే॥ 13-179-15 (88617) 
శబ్దం స్పర్శం రసం గంధం భోగాంశ్చోచ్చావచాన్బహూన్।
నాభిజానాసి కీట త్వం శ్రేయో మరణమేవ తే॥ 13-179-16 (88618) 
కీట ఉవాచ। 13-179-17x (7386) 
సర్వత్ర నిరతో జీవ ఇహాపి చ సుఖం మమ।
చేతయామి మహాప్రాజ్ఞ తస్మాదిచ్ఛామి జీవితుం॥ 13-179-17 (88619) 
ఇహాపి విషయః సర్వో యథాదేహం ప్రవర్తితః।
మనుష్యాస్తిర్యగాశ్చైవ పృథగ్భోగా విశేషతః॥ 13-179-18 (88620) 
అహమాసం మనుష్యో వై శూద్రో బహుధనః ప్రభో।
అబ్రహ్మణ్యో నృశంసశ్చ కదర్యో బుద్ధిజీవనః॥ 13-179-19 (88621) 
వాక్శ్లక్ష్ణో హ్యకృతప్రజ్ఞో ద్వేష్టా విశ్వస్య కర్మణః।
మిథోగుప్తనిధిర్నిత్యం పరస్వహరణే రతః॥ 13-179-20 (88622) 
భృత్యాతిథిజనశ్చాపి గృహేఽపర్యశితో మయా।
మాత్సర్యాత్స్వాదుకామేన నృశంసేన బుభుక్షతా॥ 13-179-21 (88623) 
దేవార్థం పితృయజ్ఞార్థం న చ శ్రాద్ధం కృతం మయా।
న దత్తమన్నకామేషు దత్తమన్నం లునామి చ॥ 13-179-22 (88624) 
గుప్తం శరణమాశ్రిత్య భయేషు శరణాగతాన్।
త్యక్త్వాఽకస్మాన్నిశాయాం చ న దత్తమభయం మయా॥ 13-179-23 (88625) 
ధనం ధాన్యం ప్రియాందారాన్యానం వాసస్తథాఽద్భుతం।
శ్రియం దృష్ట్వా మనుష్యాణామసూయామి నిరర్థకం॥ 13-179-24 (88626) 
ఈర్ష్యుః పరసుఖం దృష్ట్వా అన్యస్య న బుభూషకః।
త్రివర్గహంతా చాన్యేషామాత్మకామానువర్తకః॥ 13-179-25 (88627) 
నృశంసగుణభూయిష్ఠం పురా కర్మ కృతం మయా।
స్మృత్వా తదనుతప్యేఽహం హిత్వా ప్రియమివాత్మజం॥ 13-179-26 (88628) 
శుభానాం నాభిజానామి కృతానాం కర్మణాం ఫలం।
మాతా చ పూజితా వృద్ధా బ్రాహ్మణశ్చార్చితో మయా॥ 13-179-27 (88629) 
సకృజ్జాతిగుణోపేతః సంగత్యా గృహమాగతః।
అతిథిః పూజితో బ్రహ్మంస్తేన మాం నాజహాత్స్మృతిః॥ 13-179-28 (88630) 
కర్మణామేవ చైవాహం సుఖాశామివ లక్షయే।
తచ్ఛ్రోతుమహమిచ్ఛామి త్వత్తః శ్రేయస్తపోధన॥ ॥ 13-179-29 (88631) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనాశీత్యధికశతతమోఽధ్యాయః॥ 179 ॥

Mahabharata - Anushaasana Parva - Chapter Footnotes

7-179-19 కదర్యో వృద్ధిజీవనః ఇతి ఝ.పాఠః॥ 7-179-25 న బుభూషకః అనైశ్వర్యమిచ్ఛన్॥





అనుశాసనపర్వ - అధ్యాయ 180

॥ శ్రీః ॥

13.180. అధ్యాయః 180 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వ్యాసేన కీటాయ రాజ్యదానం॥ 1 ॥

Mahabharata - Anushaasana Parva - Chapter Text

<a id="anuzAsana-13-180-1x"
name="anuzAsana-13-180-1x">వ్యాస ఉవాచ।

శుభేన కర్మణా యద్వై తిర్యగ్యోనౌ న ముహ్యసే।
మమైవ కీట తత్కర్మ యేన త్వం న ప్రముహ్యసే॥ 13-180-1 (88632) 
అహం త్వాం దర్శనాదేవ తారయామి తపోబలాత్।
తపోబలాద్ధి బలవద్బలమన్యన్న విద్యతే॥ 13-180-2 (88633) 
జానామి పాపైః స్వకృతైర్గతం త్వాం కీట కీటతాం।
అవాప్స్య్సి పరం ర్ధర్మం మానుష్యే యది మన్యసే॥ 13-180-3 (88634) 
కర్మభూమికృతం దేవా భుంజతే తిర్యగాశ్చ యే।
ధన్యా అపి మనుష్యేషు కామార్థాశ్చ యథా గుణాః॥ 13-180-4 (88635) 
వాగ్బుద్ధిపాణిపాదైశ్చ సముపేతా విపశ్చితః।
కిమాయాతి మనుష్యస్య మందస్యార్థస్య జీవతః॥ 13-180-5 (88636) 
దైవే యః కురుతే పూజాం విప్రాగ్నిశశిసూర్యయోః।
బ్రువన్నపి కథాం పుణ్యాం తత్ర కీట త్వమేష్యసి॥ 13-180-6 (88637) 
గుణభూతాని భూతాని తత్ర త్వముపభోక్ష్యసే।
క్రమాత్తేఽహం వినేష్యామి బ్రహ్మత్వం యది చేచ్ఛసి।  13-180-7 (88638) 
భీష్మ ఉవాచ।
స తథేతి ప్రతిశ్రుత్య కీటః సమవతిష్ఠత॥  13-180-7x (7387) 
*తమృషిం ద్రష్టుమగమత్సర్వాస్వన్యాసు యోనిషు॥  13-180-8 (88639) 
శ్వావిద్గోధావరాహాణాం తథైవ మృగపక్షిణాం।
శ్వపాకశూద్రవైశ్యానాం క్షత్రియాణాం చ యోనిషు॥ 13-180-9 (88640) 
స కీటే ఏవమాఖ్యాతమృషిణా సత్యవాదినా।
ప్రతిస్మృత్యాథ జగ్రాహ పాదౌ మూర్ధ్ని కృతాంజలిః॥ 13-180-10 (88641) 
కీట ఉవాచ। 13-180-11x (7388) 
ఇదం తదతులం స్థానమీప్సితం దశభిర్గుణైః।
యదహం ప్రాప్య కీటత్వమాగతో రాజపుత్రతాం॥ 13-180-11 (88642) 
వహంతి మామతిబలాః కుంజరా హేమమాలినః।
స్యందనేషు చ కాంభోజా యుక్తాఃసమరవాజినః॥ 13-180-12 (88643) 
ఉష్ట్రాశ్వతరయుక్తాని యానాని చ వహంతి మాం।
సబాంధవః సహామాత్యశ్చాశ్నామి పిశితాశనం॥ 13-180-13 (88644) 
గృహేషు స్వనివాసేషు సుఖేషు శయనేషు చ।
వరార్హేషు మహాభాగ స్వపామి చ సుపూజితః॥ 13-180-14 (88645) 
సర్వేష్వపరరాత్రేషు సూతమాగధబందినః।
స్తువంతి మాం యథా దేవా మహేంద్రం ప్రియవాదినః॥ 13-180-15 (88646) 
ప్రసాదాత్సత్యసంధస్య భవతోఽమితతేజసః।
యదహం కీటతాం ప్రాప్య స్మృతిజాతా జుగుప్సితాం। 
నను నాశోస్తి పాపస్య యన్మయోపచితం పురా॥  13-180-16 (88647) 
[నమస్తేఽస్తు మహాప్రాజ్ఞ కిం కరోమి ప్రశాధి మాం।
త్వత్తపోబలనిర్దిష్టమిదం హ్యధిగతం మయా॥]  13-180-17 (88648) 
వ్యాస ఉవాచ। 13-180-18x (7389) 
[అర్చితోఽహం త్వయా రాజన్వాగ్భిరద్య యదృచ్ఛయా।
అద్య తే కీటతాం ప్రాప్య స్మృతిర్జాతాజుగుప్సితాం]॥ 13-180-18 (88649) 
శూద్రేణార్థప్రధానేన నృశంసేనాతతాయినా।
మమైతద్దర్శనం ప్రాప్తం తచ్చ వై సుకృతం పురా। 
తిర్యగ్యోనౌ స్మ జాతేన మమ చాభ్యర్చనాత్తథా॥  13-180-19 (88650) 
ఇతస్త్వం రాజపుత్రత్వాద్బ్రాహ్మణ్యం సమవాప్స్యసి।
గోబ్రాహ్మణకృతే ప్రాణాన్హిత్వాఽఽత్మీయాన్రణాజిరే॥ 13-180-20 (88651) 
భీష్మ ఉవాచ। 13-180-21x (7390) 
రాజపుత్రః సుఖం ప్రాప్య ఈజే చైవాప్తదక్షిణైః।
అథ చోద్దీప్యత స్వర్గే ప్రభూతోప్యవ్యయః సుఖీ॥ 13-180-21 (88652) 
తిర్యగ్యోన్యాః శూద్రతామభ్యపైతి
శూద్రో వైశ్యం క్షత్రియత్వం చ వైశ్యః। 
వృత్తశ్లాఘీ క్షత్రియో బ్రాహ్మణత్వం
స్వర్గం పుణ్యాద్బ్రాహ్మణః సాధువృత్తః॥ ॥  13-180-22 (88653) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అశీత్యధికశతతమోఽధ్యాయః॥ 180 ॥

Mahabharata - Anushaasana Parva - Chapter Footnotes

7-180-1 తదైవ కీట తత్కర్మేతి క.డ.థ. పాఠః॥ 7-180-6 జీవన్హి కురుతే పూజాం విప్రాగ్ర్యః శశిసూర్యయోః ఇతి ఝ.పాఠః॥ 7-180-8 * అత్ర సప్తమశ్లోకాదనంతరం సార్ధశ్లోకో ఝ. పుస్తకేఽధికో దృస్యతే సచ వ్రజంశ్చ సుమహానాగతశ్చ యదృచ్ఛయా। చక్రాక్రమేణ భిన్నశ్చ కీటః ప్రాణాన్ముమోచ హ॥ సంభూతః క్షత్రియకులే ప్రసాదాదమితౌజసః। ఇతి॥





అనుశాసనపర్వ - అధ్యాయ 181

॥ శ్రీః ॥

13.181. అధ్యాయః 181 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కీటేన వ్యాసచోదనయా రాజ్యపాలనపూర్వకం జన్మాంతరే బ్రాహ్మణ్యలాభేన తపశ్చర్యాదినా బ్రహ్మసాలోక్యాధిగమః॥ 1 ॥

Mahabharata - Anushaasana Parva - Chapter Text

<a id="anuzAsana-13-181-1x"
name="anuzAsana-13-181-1x">భీష్మ ఉవాచ।

క్షత్రధర్మమనుప్రాప్తః స్మరన్నేవ చ వీర్యవాన్।
త్యక్త్వా హి కీటతాం రాజంశ్చచార విపులం తపః॥ 13-181-1 (88654) 
తస్య ధర్మార్థవిదుషో దృష్ట్వా తద్విపులం తపః।
ఆజగామ ద్విజశ్రేష్ఠః కృష్ణద్వైపాయనస్తదా॥ 13-181-2 (88655) 
వ్యాస ఉవాచ। 13-181-3x (7391) 
క్షాత్రాదేవ వ్రతాత్కీట భూతానాం పరిపాలయ।
క్షాత్రం దేవవ్రతం ధ్యాసంస్తతో విప్రత్వమేష్యసి॥ 13-181-3 (88656) 
పాహి సర్వాః ప్రజాః సంయక్ శుభాశుభవిదాత్మవాన్।
శుభైః సంవిభజన్కామైరశుభానాం చ భావనైః॥ 13-181-4 (88657) 
ఆత్మవాన్భవ సుప్రీతః స్వధర్మాచరణే రతః।
క్షాత్రీం తనుం సముత్సృజ్య తతో విప్రత్వమేష్యసి॥ 13-181-5 (88658) 
భీష్మ ఉవాచ। 13-181-6x (7392) 
సోఽప్యరణ్యాదభిప్రేత్య పునరేవ యుధిష్ఠిర।
మహర్షేర్వచనం శ్రుత్వా ప్రజా ధర్మేణ పాలయన్॥ 13-181-6 (88659) 
అచిరేణైవ కాలేన కీటః పార్థివసత్తమ।
ప్రజాపాలనధర్మేణి ప్రేత్య విప్రత్వమాగతః॥ 13-181-7 (88660) 
తతస్తం బ్రాహ్మణం ద్రష్టుం పునరేవ మహాయశాః।
ఆజగామ మహాప్రాజ్ఞః కృష్ణద్వైపాయనస్తదా॥ 13-181-8 (88661) 
వ్యాస ఉవాచ। 13-181-9x (7393) 
భోభో బ్రహ్మర్షభ శ్రీమన్మా వ్యథిష్ఠాః కథంచన।
శుభకృచ్ఛుభయోనీషు పాపకృత్పాపయోనిషు॥ 13-181-9 (88662) 
ఉపపద్యతి ధర్మజ్ఞ యథాధర్మం యథావ్రతం।
తస్మాన్మృత్యుభయాత్కీట మా వ్యథిష్ఠాః కథంచన। 
ధర్మలాభాత్పరం న స్యాత్తస్మాద్ధర్మం చరోత్తమం॥  13-181-10 (88663) 
కీట ఉవాచ। 13-181-11x (7394) 
సుఖాత్సుఖతరం ప్రాప్తో భగవంస్త్వత్కృతే హ్యహం।
ధర్మమూలం శుభం ప్రాప్య పాప్మా నష్ట ఇహాద్య మే॥ 13-181-11 (88664) 
భీష్మ ఉవాచ। 13-181-12x (7395) 
భగవద్వచనాత్కీటో బ్రాహ్మణ్యం ప్రాప్య దుర్లభం।
అకరోత్పృథివీం రాజన్యజ్ఞయూపశతాంకితాం। 
తతః సాలోక్యమగమద్బ్రహ్మణో బ్రహ్మవిత్తమః॥  13-181-12 (88665) 
అథ పాపహరం కీటః పార్త బ్రహ్మ సనాతనం।
స్వకర్మఫలనిర్వృత్తం వ్యాసస్య వచనాత్తదా॥ 13-181-13 (88666) 
కురుక్షేత్రే యుద్ధహతాః పుణ్యే క్షత్రియపుంగవాః।
సంప్రాప్తాస్తే గతిం పుణ్యాం తన్మా త్వం శోచ పుత్రక॥ ॥ 13-181-14 (88667) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకాశీత్యధికశతతమోఽధ్యాయః॥ 181 ॥





అనుశాసనపర్వ - అధ్యాయ 182

॥ శ్రీః ॥

13.182. అధ్యాయః 182 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి విద్యాతపోదానానాం మధ్యే దానప్రశంసనపరవ్యాసమైత్రేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-182-1x"
name="anuzAsana-13-182-1x">యుధిష్ఠిర ఉవాచ।

విద్యా తపశ్చ దానం చ కిమేతేషాం విశిష్యతే।
పృచ్ఛామి త్వాం సతాం శ్రేష్ఠ తన్మే బ్రూహి పితామహ॥ 13-182-1 (88668) 
భీష్మ ఉవాచ। 13-182-2x (7396) 
అత్రాప్యుదాహరంతీమమితిహాసం పురాతనం।
మైత్రేయస్య చ సంవాదం కృష్ణద్వైపాయనస్య చ॥ 13-182-2 (88669) 
కృష్ణద్వైపాయనో రాజన్నజ్ఞాతచరితం చరన్।
వారాణస్యాముపాతిష్ఠన్మైత్రేయం స్వైరిణీకులే॥ 13-182-3 (88670) 
తముపచ్ఛన్నమాసీనం జ్ఞాత్వా స మునిసత్తమః।
అర్చిత్వా భోజయామాస మైత్రేయోఽశనముత్తమం॥ 13-182-4 (88671) 
తదన్నముత్తమం భుక్త్వా గుణవత్సార్వకామికం।
ఉత్తిష్ఠమానోఽస్మయత ప్రీతః కృష్ణో మహామనాః॥ 13-182-5 (88672) 
తముత్స్మయంతం సంప్రేక్ష్య మైత్రేయః కృష్ణమబ్రవీత్।
కారణం బ్రూహి ధర్మాత్మన్వ్యస్మయిష్ఠాః కుతశ్చ తే। 
తపస్వినో ధృతిమతః ప్రమోదః సముపాగతః॥  13-182-6 (88673) 
ఏతదిచ్ఛామి తే విద్వన్నభివాద్య ప్రణంయ చ।
ఆత్మనశ్చ తపోభాగ్యం సుఖభాగ్యం మమేహ చ॥ 13-182-7 (88674) 
`తపోభాగ్యాన్మహాభాగ సుఖభాగ్యాత్తథైవ చ।'
పృథగాచరితం తాత పృథగాచరితాత్మనః। 
అల్పాంతరమహం మన్యే విశిష్టమపి చాన్వయాత్॥  13-182-8 (88675) 
వ్యాస ఉవాచ। 13-182-9x (7397) 
అతిచ్ఛేదాతివాదాభ్యాం స్మయోఽయం సముపాగతః।
అసత్యం వేదవచనం కస్మాద్వేదోఽనృతం వదేత్॥ 13-182-9 (88676) 
త్రీణ్యేవ తు పదాన్యాహుః పురుషస్యోత్తమం ప్రతి।
న ద్రుహ్యేచ్చైవ దద్యాచ్చ సత్యం చైవ పరాన్వదేత్॥ 13-182-10 (88677) 
ఇతి వేదోక్తమృషిభిః పురస్తాత్పరికల్పితం।
ఇదానీం చైవ నః కృత్యం పురస్తాచ్చ పరిశ్రుతం॥ 13-182-11 (88678) 
అల్పోఽపి తాదృశో న్యాసో భవత్యుత మహాఫలః।
తృషితాయ చ యద్దత్తం హృదయేనానసూయతా॥ 13-182-12 (88679) 
తోషితాస్త్రిదశా యత్తే దత్త్వైతద్దర్శనం మమ।
అజైషీర్మహతో లోకాన్మహాయజ్ఞైరివ ప్రభో॥ 13-182-13 (88680) 
తతో దానపవిత్రేణ ప్రీతోఽస్మి తపసైవ చ।
దూరాత్పుణ్యవతో గంధః పుణ్యస్యైవ చ దర్శనాత్॥ 13-182-14 (88681) 
పుణ్యశ్చ వాతిగంధస్తే మన్యే కర్మ విధానజం।
అథ కర్మార్జితస్తాత యథాచైవానులేపనాత్॥ 13-182-15 (88682) 
శుభం సర్వపవిత్రేబ్యో దానమేవ పరం ద్విజ।
[నోచేత్సర్వపవిత్రేభ్యో దానమేవ పరం భవేత్॥]  13-182-16 (88683) 
యానీమాన్యుత్తమానీహ వేదోక్తాని ప్రశంసతి।
తేషాం శ్రేష్ఠతరం దానమితి మే నాత్ర సంశయః॥ 13-182-17 (88684) 
దానవద్భిః కృతః పంథా యేన యాంతి మనీషిణః।
తే హి ప్రాణస్య దాతారస్తేషు ధర్మః ప్రతిష్ఠితః॥ 13-182-18 (88685) 
యథా వేదాః స్వధీతాశ్చ యథా చేంద్రియసంయమః।
సర్వత్యాగో యతా చేహ తతా దానమనుత్తమం॥ 13-182-19 (88686) 
త్వం హి తాత సుఖాదేవ శుభమేష్యసి శోభనం।
సుఖాత్సుఖతరప్రాప్తిమాప్నుతే మతిమాన్నరః॥ 13-182-20 (88687) 
తన్నః ప్రత్యక్షమేవేదముపలక్ష్యమసంశయం।
శ్రీమంతః ప్రాప్నువంత్యర్థాందానం యజ్ఞం తథా సుఖం॥ 13-182-21 (88688) 
సుఖాదేవ పరం దుఃఖం దుఃఖాదన్యత్పరం సుఖం।
దృశ్యతే హి మహాప్రాజ్ఞ నియతం వై స్వభావతః॥ 13-182-22 (88689) 
వివిధానీహ వృత్తాని నరస్యాహుర్మనీషిణః।
పుణ్యమన్యత్పాపమన్యన్న పుణ్యం న చ పాపకం॥ 13-182-23 (88690) 
న వృత్తం మన్యతేఽన్యస్య మన్యతేఽన్యస్య పాతకం।
యథా స్వకర్మనిర్వృత్తం న పుణ్యం న చ పాపకం॥ 13-182-24 (88691) 
యజ్ఞదానతపఃశీలా నరా వై పుణ్యకర్మిణః।
యేఽభిద్రుహ్యంతి భూతాని తే వై పాపకృతో జనాః॥ 13-182-25 (88692) 
ద్రవ్యాణ్యాదదతే చైవ దుఃఖం యాంతి పతంతి చ।
తతోఽన్యత్కర్మ యత్కించిన్న పుణ్యం న చ పాతకం॥ 13-182-26 (88693) 
`నిత్యం చాకృపణో భుంక్తే స్వజనైర్దేహి యాచతః।
భాగ్యక్షయేణ క్షీయంతే నోపభోగేన సంచయాః॥'  13-182-27 (88694) 
రమస్వైధస్వ మోదస్వ దేహి దానే రమస్వ చ।
న త్వామతిభవిష్యంతి వైద్యా న చ తపస్వినః॥ ॥ 13-182-28 (88695) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వ్యశీత్యధికశతతమోఽధ్యాయః॥ 182 ॥

Mahabharata - Anushaasana Parva - Chapter Footnotes

7-182-3 మైత్రేయమపి అజ్ఞాతచరితం చరంతమిత్యర్థః। స్వం ఈరయతి ధర్మాయ ప్రేరయతి స్వైరిణీ మునిశ్రేణీ తస్యాః కులే గృహే। స్వైరిణం కుల ఇతి థ. పాఠః॥ 7-182-5 అస్మయత విస్మయం ప్రాప్తవాన్॥ 7-182-6 కుతశ్చ తే ప్రమోద ఇతి సంబంధః॥ 7-182-7 ఇచ్ఛామి జ్ఞాతుమితి శేషః॥ 7-182-9 అతిచ్ఛేదోఽత్యంతమంతరం మశకేన సముద్రశోషణమివ అతివాదస్తస్యైవార్థస్య కథనం లోకే తాభ్యాం విస్మయో మే భవేత్। ఇదం స్థానం క్రతుశతం వినా న ప్రాప్యత ఇతి వేదవచనమసత్యం। జలమాత్రదానేన తవ తత్ప్రాప్తిదర్శనాత్। దేశకాలపాత్రశ్రద్ధావిశేషాదల్పమపి మహత్తమత్వం జలమౌక్తికన్యాయేన ప్రాప్నోతీతి దర్శనాత్। కస్మాద్వేదోఽనృతం వదేదితి ఉక్తం॥





అనుశాసనపర్వ - అధ్యాయ 183

॥ శ్రీః ॥

13.183. అధ్యాయః 183 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి దానాదిప్రశంసాపరవ్యాసమైత్రేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-183-1x"
name="anuzAsana-13-183-1x">భీష్మ ఉవాచ।

ఏవముక్తః ప్రత్యువాచ మైత్రేయః కర్మపూర్వకః।
అత్యంతం శ్రీమతి కులే జాతః ప్రాజ్ఞో బహుశ్రుతః॥ 13-183-1 (88696) 
అసంశయం మహాప్రాజ్ఞ యథైవాత్థ తథైవ తత్।
అనుజ్ఞాతశ్చ భవతా కించిద్బ్రూయామహం విభో॥ 13-183-2 (88697) 
వ్యాస ఉవాచ। 13-183-3x (7398) 
యద్యదిచ్ఛసి మైత్రేయ యావద్యావద్యథాయథా।
బ్రూహి తత్వం మహాప్రాజ్ఞ శుశ్రుషే వచనం తవ॥ 13-183-3 (88698) 
మైత్రేయ ఉవాచ। 13-183-4x (7399) 
నిర్దోషం నిర్మలం చైవ వచనం సత్యసంహితం।
విద్యాతపోభ్యాం హి భవాన్భావితాత్మా న సంశయః॥ 13-183-4 (88699) 
భవతో భావితాత్మత్వాల్లాభోఽయం సుమహాన్మమ।
భూయో బుద్ధ్యాఽనుపశ్యామి సుసమృద్ధతపా ఇవ॥ 13-183-5 (88700) 
అపి మే దర్శనాదేవ భవతోఽభ్యుదయో మహాన్।
మన్యే భవత్ప్రసాదోఽయం బుద్ధికర్మస్వభావతః॥ 13-183-6 (88701) 
తపః శ్రుతం చ యోనిశ్చాప్యేతద్బ్రాహ్మణ్యకారణం।
త్రిభిర్గుణైః సముదితః స్నాతో భవతి వై ద్విజః॥ 13-183-7 (88702) 
అస్మింస్తృప్తే చ తృప్యంతి పితరో దైవతాని చ।
న హి శ్రుతవతాం కించిదధికం బ్రాహ్మణాదృతే॥ 13-183-8 (88703) 
`అసంస్కారాత్క్షత్రవైశ్యౌ నశ్యేతే బ్రాహ్మణాదృతే।
శూద్రో నశ్యత్యశుశ్రూషురాశ్రమాణాం యథార్హతః॥'  13-183-9 (88704) 
[అంధం స్యాత్తమ ఏవేదం న ప్రజ్ఞాయేత కించన।
చాతుర్వర్ణ్యం న వర్తేత ధర్మాధర్మావృతానృతే॥]  13-183-10 (88705) 
యథాహి సుకృతే క్షేత్రే ఫలం విందతి మానవః।
ఏవం దత్త్వా శ్రుతవతే ఫలం దాతా సమశ్నుతే॥ 13-183-11 (88706) 
బ్రాహ్మణశ్చేన్న విందేత శ్రుతవృత్తోపసంహితః।
ప్రతిగ్రహీతా దానస్య మోఘం స్యాద్ధనినాం ధనం॥ 13-183-12 (88707) 
అన్నం హ్యవిద్వాన్హంత్యేవమవిద్వాంసం చ హంతి తత్।
తచ్చాన్యం హంతి యచ్చాన్యత్స భుక్త్వా హన్యతేఽబుధః॥ 13-183-13 (88708) 
ప్రాహుర్హ్యన్నమదన్విద్వాన్పునర్జనయతీశ్వరః।
స చాన్నాజ్జాయతే తస్మాత్సూక్ష్మ ఏష వ్యతిక్రమః॥ 13-183-14 (88709) 
`బ్రాహ్మం హ్యనుపయోగీ యో దదంశ్చాన్నమసంశయం।
యస్తారయతి వై విద్వాన్పితౄందేవాన్సదాఽమృతాన్'  13-183-15 (88710) 
యదేవ దదతః పుణ్యం తదేవ ప్రతిగృహ్ణతః।
న హ్యేకచక్రం వర్తేత ఇత్యేవమృషయో విదుః॥ 13-183-16 (88711) 
యత్ర వై బ్రాహ్మణాః సంతి శ్రుతవృత్తోపసంహితాః।
తత్ర దానఫలం పుణ్యమిహ చాముత్ర చాశ్నుతే॥ 13-183-17 (88712) 
యే యోనిశుద్ధాః సతతం తపస్యభిరతా భృశం।
దానాధ్యయనసంపన్నాస్తే వై పూజ్యతమాః సదా॥ 13-183-18 (88713) 
తైర్హి సద్భిః కృతః పంథా దేవయానో న ముహ్యతే।
తే హి స్వర్గస్య నేతారో యజ్ఞవాహాః సనాతనాః॥ ॥ 13-183-19 (88714) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్ర్యశీత్యధికశతతమోఽధ్యాయః॥ 183 ॥

Mahabharata - Anushaasana Parva - Chapter Footnotes

7-183-7 శ్రుతం శాస్త్రజ్ఞానం। 7-183-8 బ్రాహ్మణాదృతే ఇదమంధంతమ ఏవ స్యాద్యతో వర్ణధర్మాదికం తేన వినా న ప్రజ్ఞాయేతేతి సంబంధః॥ 7-183-14 ఈశ్వరత్వాచ్చ క్షేత్రభూతః సన్ పునర్జనయతి దాత్రే అనేకగుణితం ప్రయచ్ఛతీత్యర్థః। సచ దాతురన్నాజ్జాయతే ప్రజారూపేణ। గృహస్థశ్చేత్తత్ర యస్యాన్నం తస్య సంతతిరితి సూక్ష్మో వ్యతిక్రమోఽస్తి। తేన గృహస్థః పరపాకం నాశ్నీయాదితి గంయతే॥ 7-183-15 ప్రతిగ్రహీత్రభావే అన్నస్య వృద్ధిర్న స్యాత్। వద్ధ్యభావే దాతుర్దానే ప్రవృత్తిర్న స్యాదితి దాతృప్రతిగ్రహీతారౌ చక్రవల్లోకతంత్రం వహత ఇత్యర్థః॥





అనుశాసనపర్వ - అధ్యాయ 184

॥ శ్రీః ॥

13.184. అధ్యాయః 184 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి విద్యాతపోదానప్రశంసాపరఖ్యాసమైత్రేయసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-184-1x"
name="anuzAsana-13-184-1x">భీష్మ ఉవాచ।

ఏవముక్తః స భగవాన్మైత్రేయం ప్రత్యభాషత।
దిష్ట్యైతత్త్వం విజానాసి దిష్ట్యా తే బుద్ధిరీదృశీ?  13-184-1 (88715) 
లోకో హ్యయం గుణానేవ భూయిష్ఠం సంప్రశంసతి।
రూపమానో వయోమానో ధనవిద్యామదస్తథా॥ 13-184-2 (88716) 
దిష్ట్యా నాభిభవంతి త్వాం దైవస్తేఽయమనుగ్రహః।
తత్తే బహుగుణం దానం వర్తయిష్యామి తచ్ఛృణు॥ 13-184-3 (88717) 
యానీహాగమశాస్త్రాణి యాశ్చ కాశ్చిత్ప్రివృత్తయః।
తాని వేదం పురస్కృత్య ప్రవృత్తాని యథాక్రమం।  13-184-4 (88718) 
అహం దానం ప్రశంసామి భవానపి తపఃశ్రుతేః।
తపః పవిత్రం వేదస్య తపః స్వర్గస్య సాధనం॥ 13-184-5 (88719) 
తపసా మహదాప్నోతి విద్యయా చేతి నః శ్రుతం।
తపసైవ చాపనుదేద్యచ్చాన్యదపి దుష్కృతం॥ 13-184-6 (88720) 
యద్యద్ధి కించిత్సంధాయ పురుషస్తప్యతే తపః।
సర్వమేతదవాప్నోతి బ్రాహ్మణో వేదపారగః॥ 13-184-7 (88721) 
దురన్వయం దుష్ప్రధర్షం దురాపం దురతిక్రమం।
సర్వం వై తపసాఽభ్యోతి తపో హి బలవత్తరం॥ 13-184-8 (88722) 
సురాపః స్వర్ణహారీ చ భ్రూణహా గురుతల్పగః।
తపసా తరతే సర్వమేనసశ్చ ప్రముచ్యతే॥ 13-184-9 (88723) 
సర్వో వైద్యస్తు చక్షుష్మానపి యాదృశతాదృశః।
తపస్వినం తథైవాహుస్తాభ్యాం కార్యం సతాం మతం॥ 13-184-10 (88724) 
సర్వే పూజ్యాః శ్రుతధనాస్తథైవ చ తపస్వినః।
దానప్రదాః సుఖం ప్రేత్య ప్రాప్నువంతీహ చ శ్రియం॥ 13-184-11 (88725) 
ఇమం చ బ్రహ్మలోకం చ లోకం చ బలవత్తరం।
అన్నదానైః సుకృతినః ప్రతిపద్యంతి లౌకికం॥ 13-184-12 (88726) 
పూజితాః పూజయంత్యేతే మానితా మానయంతి చ।
స దాతా యత్ర యత్రైతి సర్వతః సంప్రణూయతే॥ 13-184-13 (88727) 
అకర్తా చైవ కర్తా చ లభతే యస్య యాదృశం।
యది చోర్ధ్వం యద్యధో వా స్వాన్లోకానభియాస్యతి॥ 13-184-14 (88728) 
ప్రాప్స్యసి త్వన్నపానాని యాని దాస్యసి కర్హిచిత్।
మేధావ్యసి కులే జాతః శ్రుతవాననృశంసవాన్॥ 13-184-15 (88729) 
కౌమారదారో వ్రతవాన్మైత్రేయ నిరతో భవ।
[ఏతద్గృహాణ ప్రథమం ప్రశస్తం గృహమేధినాం॥ 13-184-16 (88730) 
యో భర్తా వాసితాతుష్టో భర్తుస్తుష్టా చ వాసితా।
యస్మిన్నేవం కులే సర్వం కల్యాణం తత్ర వర్తతే॥ 13-184-17 (88731) 
అద్భిర్గాత్రాన్మలమివ తమోఽగ్నిప్రభయా యథా।]
దానేన తపసా చైవ విష్ణోరభ్యర్చనేన చ। 
`బ్రాహ్మణః స మహాభాగ తరేత్సంసారసాగరాత్॥  13-184-18 (88732) 
స్వకర్మశుద్ధసత్త్వానాం తపోభిర్నిర్మలాత్మనాం।
విద్యయా గతమోహానాం తారణాయ హరిః స్మృతః॥ 13-184-19 (88733) 
తదర్చనపరో నిత్యం తద్భక్తస్తం నమస్కురు।
తద్భక్తా న వినశ్యంతి హ్యష్టాక్షరపరాయణాః॥ 13-184-20 (88734) 
ప్రణవోపాసనపరాః పరమార్థిపరాస్త్విహ।
ఏతైః పావయ చాత్మానం సర్వపాపమపోహ్య చ॥'  13-184-21 (88735) 
స్వస్తి ప్రాప్నుహి మైత్రేయ గృహాన్సాధు వ్రజాంయహం।
ఏతన్మనసి కర్తవ్యం శ్రేయ ఏవం భవిష్యతి॥ 13-184-22 (88736) 
తం ప్రణంయాథ మైత్రేయః కృత్వా చాపి ప్రదక్షిణం।
స్వస్తి ప్రాప్నోతు భగవానిత్యువాచ కృతాంజలిః॥ ॥ 13-184-23 (88737) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతురశీత్యధికశతతమోఽధ్యాయః॥ 184 ॥

Mahabharata - Anushaasana Parva - Chapter Footnotes

7-184-3 వర్తయిష్యామి కథయిష్యామి॥ 7-184-10 యః సర్వవిత్స చక్షుష్మాన్ యాదృశతాదృశమపి తపస్వినం తథైవ చక్షుష్మంతమేవాహుః। తాభ్యాం సర్వవిత్తపస్విభ్యాం॥ 7-184-17 వాసితా స్వస్త్రీ॥





అనుశాసనపర్వ - అధ్యాయ 185

॥ శ్రీః ॥

13.185. అధ్యాయః 185 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి పతివ్రతాధర్మప్రతిపాదకశాండిలీసుమనాసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-185-1x"
name="anuzAsana-13-185-1x">యుధిష్ఠిర ఉవాచ।

స్త్రీణాం హి సముదాచారం సర్వధర్మవిదాంవర।
శ్రోతుమిచ్ఛాంయహం త్వత్తస్తన్మే బ్రూహి పితామహ॥ 13-185-1 (88738) 
భీష్మ ఉవాచ। 13-185-2x (7400) 
సర్వజ్ఞాం సర్వతత్త్వజ్ఞాం దేవలోకే మనస్వినీం।
కైకేయీ సుమనా నామ శాండిలీం పర్యపృచ్ఛత॥ 13-185-2 (88739) 
కేన వృత్తేన కల్యాణి సమాచారేణ కేన వా।
విధూయ సర్వపాపాని దేవలోకం త్వమాగతా॥ 13-185-3 (88740) 
హుతాశనశిఖేవ త్వం జ్వలమానా స్వతేజసా।
సుతా తారాధిపస్యేవ ప్రభయా దివమాగతా॥ 13-185-4 (88741) 
అరజాంసి చ వస్త్రాణి ధారయంతీ గతక్లమా।
విమానస్థా శుభా భాసి సహస్రగుణమోజసా॥ 13-185-5 (88742) 
న త్వమల్పేన తపసా దానేన నియమేన వా।
ఇమం లోకమనుప్రాప్తా త్వం హి తత్త్వం వదస్వ మే॥ 13-185-6 (88743) 
ఇతి పృష్టా సుమనయా మధురం చారుహాసినీ।
శాండిలీ నిభృతం వాక్యం సుమనామిదమబ్రవీత్॥ 13-185-7 (88744) 
నాహం కాషాయవసనా నాపి వల్కలధారిణీ।
న చ ముండా చ జటిలా భూత్వా దేవత్వమాగతా॥ 13-185-8 (88745) 
అహితాని చ వాక్యాని సర్వాణి పరుషాణి చ।
అప్రమత్తా చ భర్తారం కదాచిన్నాహమబ్రవం॥ 13-185-9 (88746) 
దేవతానాం పితౄణాం చ బ్రాహ్మణానాం చ పూజనే।
అప్రమత్తా సదా యుక్తా శ్వశ్రూశ్వశురవర్తినీ॥ 13-185-10 (88747) 
పైశున్యే న ప్రవర్తామి న మమైతన్మనో గతం।
అద్వారి న చ తిష్ఠామి చిరం న కథయామి చ॥ 13-185-11 (88748) 
అసద్వా హసితం కించిదహితం వాఽపి కర్మణా।
రహస్యమరహస్యం వా న ప్రవర్తామి సర్వథా॥ 13-185-12 (88749) 
కార్యార్థే నిర్గతం చాపి భర్తారం గృహమాగతం।
ఆసనేనోపసంయోజ్య పూజయామి సమాహితా॥ 13-185-13 (88750) 
యదన్నం నాభిజానాతి యద్భోజ్యం నాభినందతి।
భక్ష్యం వా యది వా లేహ్యం తత్సర్వం వర్జయాంయహం॥ 13-185-14 (88751) 
కుటుంబార్థే సమానీతం యత్కించిత్కార్యమేవ తు।
పునరుత్థాయ తత్సర్వం కారయామి కరోమి చ॥ 13-185-15 (88752) 
అగ్నిసంరక్షణపరా గృహశుద్ధిం చ కారయే।
కుమారాన్పాలయే నిత్యం కుమారీం పరిశిక్షయే॥ 13-185-16 (88753) 
ఆత్మప్రియాణి హిత్వాఽపి గర్భసంరక్షణే రతా।
బాలానాం వర్జయే నిత్యం శాపం కోపం ప్రతాపనం॥ 13-185-17 (88754) 
అవిక్షిప్తాని ధాన్యాని నాన్నవిక్షేపణం గృహే।
రక్తవత్స్పృహయే గేహే గావః సయవసోదకాః। 
సముద్గంయ చ శుద్ధాఽహం భిక్షాం దద్యాం ద్విజాతిషు॥  13-185-18 (88755) 
ప్రవాసం యది మే యాతి భర్తా కార్యేణ కేనచిత్।
మంగలైర్బహుభిర్యుక్తా భవామి నియతా తదా॥ 13-185-19 (88756) 
అంజనం రోచనాం చైవ స్నానం మాల్యానులేపనం।
ప్రసాధనం చ నిష్క్రాంతే నామినందామి భర్తరి॥ 13-185-20 (88757) 
నోత్థాపయామి భర్తారం సుఖం సుప్తమహం సదా।
ఆతురేష్వపి కార్యేషు తేన తుష్యతి మే మనః। 
నోత్థాపయే సుఖం సుప్తం హ్యాతురం పాలయే పతిం॥  13-185-21 (88758) 
నాయాసయామి భర్తారం కుటుంబార్థేఽపి సర్వదా।
గుప్తగుహ్యా సదా చాస్మి సుసంమృష్టనివేశనా॥ 13-185-22 (88759) 
ఇమం ధర్మపథం నారీ పాలయంతీ సమాహితా। 
అరుంధతీవ నారీణీస్వర్గలోకే మహీయతే॥  13-185-23 (88760) 
భీష్మ ఉవాచ। 13-185-24x (7401) 
ఏతదాఖ్యాయ సా దేవీ సుమనాయై తపస్వినీ।
పతిధర్మం మహాభాగా జగామాదర్శనం తదా॥ 13-185-24 (88761) 
యశ్చేదం పాండవాఖ్యానం పఠేత్పర్వణి పర్వణి।
స దేవలోకం సంప్రాప్య నందనే స సుఖీ వసేత్॥ ॥ 13-185-25 (88762) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచాశీత్యధికశతతమోఽధ్యాయః॥ 185 ॥

Mahabharata - Anushaasana Parva - Chapter Footnotes

7-185-19 మంగలైర్నియతేతి మంగలసూత్రమాత్రం ధారయామి నతు తాంబూలాదీనిత్యర్థః॥ 7-185-25 పాండవాఖ్యానం పాండవేతి చ్ఛేదః॥





అనుశాసనపర్వ - అధ్యాయ 186

॥ శ్రీః ॥

13.186. అధ్యాయః 186 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణావశ్చవేద్యోపాస్యేషు పరావధిం పృష్టేని భీష్మేణ తంప్రతి శ్రీనారాయణమహిమప్రతిపాదకనారదపుండిరీకసంవాదానువాదపూర్వకం నారాయణస్య సర్వోత్కృష్టత్వేన వేద్యత్వోపాస్యత్వవిధానం॥ 1 ॥

Mahabharata - Anushaasana Parva - Chapter Text

<a id="anuzAsana-13-186-1x"
name="anuzAsana-13-186-1x">`*యుధిష్ఠిర ఉవాచ।

యజ్జ్ఞేయం పరమం కృత్యమనుష్ఠేయం మహాత్మభిః।
సారం మే సర్వశాస్త్రాణాం వక్తుమర్హస్యనుగ్రహాత్॥ 13-186-1 (88763) 
భీష్మ ఉవాచ। 13-186-2x (7402) 
శ్రూయతామిదమత్యంతం గూఢం సంసారమోచనం।
శ్రోతవ్యం చ త్వయా సంయగ్జ్ఞాతవ్యం చ విశాంపతే॥ 13-186-2 (88764) 
పుండరీకః పురా విప్రః పుణ్యతీర్థే జపాన్వితః।
నారదం పరిపప్రచ్ఛ శ్రేయో యోగపరం మునిం॥ 13-186-3 (88765) 
నారదశ్చాబ్రవీదేనం బ్రహ్మణోక్తం మహాత్మనా॥  13-186-4 (88766) 
శృణుష్వావహితస్తాత జ్ఞానయోగమనుత్తమం।
అప్రభూతం ప్రభూతార్థం వేదశాస్త్రార్థసంయుతం।  13-186-5 (88767) 
యః పరః ప్రకృతే ప్రోక్తః పురుషః పంచవింశకః।
స ఏవ సర్వభూతాత్మా నర ఇత్యభిధీయతే॥ 13-186-6 (88768) 
నరాజ్జాతాని తత్వాని నారాణీతి తతో విదుః।
తాన్యేవ చాయనం తస్య తేన నారాయణః స్మృతః॥ 13-186-7 (88769) 
నారాయణాజ్జగత్సర్వం సర్గకాలే ప్రజాయతే।
తస్మిన్నేవ పునస్తచ్చ ప్రలయే సంప్రలీయతే॥ 13-186-8 (88770) 
నారాయణః పరం బ్రహ్మ తత్వం నారాయణః పరః।
పరాదపి పరశ్చాసౌ తస్మాన్నాస్తి పరాత్పరః॥ 13-186-9 (88771) 
వాసుదేవం తథా విష్ణుమాత్మానం చ తథా విదుః।
సంజ్ఞాభేదైః స ఏవైకః సర్వశాస్త్రాభిసంస్కృతః॥ 13-186-10 (88772) 
ఆలోడ్య సర్వశాస్త్రాణి విచార్య చ పునఃపునః।
ఇదమేకం సునిష్పన్నం ధ్యేయో నారాయణః సదా॥ 13-186-11 (88773) 
తస్మాత్త్వం గహనాన్సర్వాంస్త్యక్త్వా శాస్త్రార్థవిస్తరాన్।
అనన్యచేతా ధ్యాయస్వ నారాయణమజం విభుం॥ 13-186-12 (88774) 
ముహూర్తిమపి యో ధ్యాయేన్నారాయణమతంద్రితః।
సోఽపి తద్గతిమాప్నోతి కిం పునస్తత్పరాయణః॥ 13-186-13 (88775) 
నమో నారాయణాయేతి యో వేద బ్రహ్మ శాశ్వతం।
అంత్యకాలే జపన్నేతి తద్విష్ణోః పరమం పదం॥ 13-186-14 (88776) 
శ్రవణాన్మననాచ్చైవ గీతిస్తుత్యర్చనాదిభిః।
ఆరాధ్యం సర్వదా బ్రహ్మ పురుషేణ హితైషిణా॥ 13-186-15 (88777) 
లిప్యతే న స పాపేన నారాయణపరాయణః।
పునాతి సకలం లోకం సహస్రాంశురివోదితః॥ 13-186-16 (88778) 
బ్రహ్మచారీ గృహస్థోఽపి వానప్రస్థోఽథ భిక్షుకః।
కేశవారాధనం హిత్వా నైవ యాతి పరాం గతిం॥ 13-186-17 (88779) 
జన్మాంతరసహస్రేషు దుర్లభా తద్గతా మతిః।
తద్భక్తవత్సలం దేవం సమరాధయ సువ్రత॥ 13-186-18 (88780) 
నారదేనైవముక్తస్తు స విప్రోఽభ్యర్చయద్ధరిం।
స్వప్నోఽపి పుండరీకాక్షం శంఖచక్రగదాధరం॥ 13-186-19 (88781) 
కిరీటకుండలధరం లసచ్ఛ్రీవత్సకౌస్తుభం।
తం దృష్ట్వా దేవదేవేశం ప్రాణమత్సంభ్రమాన్వితః॥ 13-186-20 (88782) 
అథ కాలేన మహతా తథా ప్రత్యక్షతాం గతః।
సంస్తుతః స్తుతిభిర్వేదైర్దేవగంధర్వకిన్నరైః॥ 13-186-21 (88783) 
అథ తేనైవ భగవానాత్మలోకమధోక్షజః।
గతః సంప్రజితః సర్వైః స యోగినిలయో హరిః॥ 13-186-22 (88784) 
తస్మాత్త్వమపి రాజేంద్ర తద్భక్తస్తత్పరాయణః।
అర్చయిత్వా యథాయోగం భజస్వ పురుషోత్తమం॥ 13-186-23 (88785) 
అజరమమరమేకం ధ్యేయమాద్యంతశూన్యం
సగుణమగుణమాద్యం స్థూలమత్యంతసూక్ష్మం। 
నిరుపమముపమేయం యోగివిజ్ఞానగంయం
త్రిభువనగురుమీశం సంప్రపద్యస్వ విష్ణుం॥  13-186-24 (88786) 
 
॥ ఇతీ శ్రీమన్మహాభారతే అనుశాసనపర్వణి దానధర్మపర్వణి ష·డశీత్యధికశతతమోఽధ్యాయః॥ 186 ॥

Mahabharata - Anushaasana Parva - Chapter Footnotes

7-186-1x అయమధ్యాయో దాక్షిణాత్యకోశేష్వేవ దృశ్యతే।





అనుశాసనపర్వ - అధ్యాయ 187

॥ శ్రీః ॥

13.187. అధ్యాయః 187 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి సాంనః సకలవశీకరణోపాయత్వే దృష్టాంతతయా రక్షోబ్రాహ్మణసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-187-1x"
name="anuzAsana-13-187-1x">యుధిష్ఠిర ఉవాచ।

సాంని చాపి ప్రదానేన చ జ్యాయః కిం భవతో మతం।
ప్రబ్రూహి భరతశ్రేష్ఠ యదత్ర వ్యతిరిచ్యతే॥ 13-187-1 (88787) 
భీష్మ ఉవాచ। 13-187-2x (7403) 
సాంనా ప్రసాద్యతే కశ్చిద్దానేన చ తథాఽపరః।
పౌరుషీం ప్రకృతిం జ్ఞాత్వా తయోరేకతరం భజేత్॥ 13-187-2 (88788) 
గుణాంస్తు శృణు వైరాజంత్సాంత్వస్య పురుషర్షభ।
దారుణాన్యపి భూతాని సాంత్వేనారాధయేద్యథా॥ 13-187-3 (88789) 
అత్రాప్యుదాహరంతీమమిదిహాసం పురాతనం।
గృహీత్వా రక్షసా ముక్తో ద్విజాతిః కాననే యథా॥ 13-187-4 (88790) 
కశ్చిత్తు బుద్ధిసంపన్నో బ్రాహ్మణో విజనే వనే।
గృహీతః కృచ్ఛ్రమాపన్నో రక్షసా భక్షయిష్యతా॥ 13-187-5 (88791) 
సుబుద్ధిః శ్రుతిసంపన్నో దృష్ట్వా తమతిభీషణం।
సామైవాస్మై ప్రయుంజానో న ముమోహ న వివ్యధే॥ 13-187-6 (88792) 
రక్షస్తు వాచా సంపూజ్య ప్రశ్నం పప్రచ్ఛ తం ద్విజం।
మోక్ష్యసే బ్రూహి మే ప్రశ్నం కేనాస్మి హరిణః కృశః॥ 13-187-7 (88793) 
భీష్మ ఉవాచ। 13-187-8x (7404) 
ముహూర్తమథ సంచింత్య బ్రాహ్మణిస్తం నిరీక్ష్య సః।
అభీతవదథావ్యగ్రః ప్రశ్నం ప్రతిజగాద హ॥ 13-187-8 (88794) 
విదేశస్థో విలోకస్థో వినా నూనం సుహృజ్జనైః।
విషయానతులాన్భుంక్షే తేనాసి హరిణః కృశః॥ 13-187-9 (88795) 
నూనం మిత్రాణి తే రక్షః సాధూపచరితాన్యపి।
స్వదోషాత్తు పరిత్యజ్య తేనాసి హరిణః కృశః॥ 13-187-10 (88796) 
అవృత్త్యా పీడ్యమానోఽపి వృత్త్యుపాయాన్విగర్హయన్।
మహార్థాంధ్యాయసే నూనం తేనాసి హరిణః కృశః॥ 13-187-11 (88797) 
పరకార్యాధికారస్థాః సద్గుణైరధమా నరాః।
అవజానంతి నూనం త్వాం తేనాసి హరిణః కృశః॥ 13-187-12 (88798) 
గుణవాన్నిర్గుణానన్యాన్నూనం పశ్యసి తత్కృతాన్।
ప్రాజ్ఞైరపి వినీతాత్మా తేనాసి హరిణః కృశః॥ 13-187-13 (88799) 
సంపీడ్యాత్మానమార్యత్వాత్త్వయా కశ్చిదుపస్కృతః।
జితం త్వాం మన్యతే సాధో తేనాసి హరిమః కృశః॥ 13-187-14 (88800) 
క్లిశ్యమానాన్విమార్గేషు కామక్రోధావృతాత్మనః।
మన్యేఽనుధ్యాయసి జనాంస్తేనాసి హరిమః కృశః॥ 13-187-15 (88801) 
ప్రాజ్ఞైరపుజితో నూనం ప్రాజ్ఞైరప్యభినిందితః।
హ్రీమానమర్షీ దుర్వృత్తస్తేనాసి హరిణః కృశః॥ 13-187-16 (88802) 
నూనం మిత్రముఖః శత్రుః కశ్చిదార్యవదాచరన్।
వంచయిత్వా గతస్త్వాం వై తేనాసి హరిణః కృశః॥ 13-187-17 (88803) 
నూనమద్య సతాం మధ్యే తవ వాక్యమనుత్తమం।
న భాతి కాలేఽభిహితం తేనాసి హరిణః కృశః॥ 13-187-18 (88804) 
దృష్టపూర్వాఞ్శ్రుతపూర్వాన్కుపితాన్హృదయప్రియాన్।
అనునేతుం న శక్రోషి తేనాసి హరిణః కృశః॥ 13-187-19 (88805) 
నూనమాసంజయిత్వా త్వా కృత్యే కస్మింశ్చిదీప్సితే।
కచ్చిదర్థయతే నిత్యం తేనాసి హరిణః కృశః॥ 13-187-20 (88806) 
పరోక్షవాదిభిర్మిథ్యాదోషస్తే సంప్రదర్శితః।
తజ్జ్ఞైర్న పూజ్యసే వ్యక్తం తేనాసి హరిణః కృశః॥ 13-187-21 (88807) 
నూనం త్వాం సద్గుణాపేక్షం పూజయానం సుహృత్ప్రజాః।
మాయావీతి చ జానంతి తేనాసి హరిణః కృశః॥ 13-187-22 (88808) 
అంతర్గతమభిప్రాయంన న నూనం లజ్జయేచ్ఛసి।
వివక్తుం ప్రాప్య శైథిల్యాత్తేనాసి హరిణః కృశః॥ 13-187-23 (88809) 
నానాబుద్ధిరుచీఁల్లోకే మానుషాన్నూనమిచ్ఛసి।
గ్రహీతుం స్వైర్గుణైః సర్వాంస్తేనాసి హరిణః కృశః॥ 13-187-24 (88810) 
అసత్సు వినివిష్టేషు న గుణాన్వదతః స్వయం।
గుణాస్తే న విరాజంతే తేనాసి హరిణః కృశః॥ 13-187-25 (88811) 
ధర్మవృత్తః శ్రుతైర్హీనః పదం త్వం రజసాన్వితః।
మహత్ప్రార్థయసే నూనం తేనాసి హరిణః కృశః॥ 13-187-26 (88812) 
తపఃప్రణిహితాత్మానం మన్యే త్వారణ్యకాంక్షిణం।
బంధువర్గో నిగృహ్ణాతి తేనాసి హరిమః కృశః॥ 13-187-27 (88813) 
ఇష్టభార్యస్య తే నూనం ప్రాతివేశ్యో మహాధనః।
యువా సులలితః కామీ తేనాసి హరిణః కృశః॥ 13-187-28 (88814) 
దుర్వినీతహతః పుత్రో జామాతా వాఽప్రమార్జకః।
దారా వా ప్రతికూలాస్తే తేనాసి హరిమః కృశః॥ 13-187-29 (88815) 
భ్రాతరోఽతీవ విషమాః పితా వా క్షుత్క్షతో మృతః।
మాతా జ్యోష్ఠో గురుర్వాఽపి తేనాసి హరిమః కృశః॥ 13-187-30 (88816) 
బ్రాహ్మణో వా హతో గౌర్వా బ్రహ్మస్వం వాపహృతం పురా।
దేవస్యం వా హృతం కాలే తేనాసి హరిణః కృశః॥ 13-187-31 (88817) 
హృతదారోఽథ వృద్ధో వా లోకే ద్విష్టోఽథవా నరైః।
అవిజ్ఞానేన వా వృద్ధస్తేనాసి హరిణః కృశః॥ 13-187-32 (88818) 
వార్ధకార్థం ధనం దృష్ట్వా స్వా శ్రీర్వాఽపి పరైర్హృతా।
వృత్తిర్వా దుర్జనాపేక్షా తేనాసి హరిణః కృశః॥ 13-187-33 (88819) 
సంపత్కాలేన తే ధర్మః క్షీణస్తాత సుహృద్బువైః।
అసంన్యాసమతిస్తత్ర తేనాసి హరిణః కృశః॥ 13-187-34 (88820) 
అవిద్వాన్భీరురల్పార్థే విద్యావిక్రమదానజం।
యశః ప్రార్థయసే నిత్యం తేనాసి హరిణః కృశః॥ 13-187-35 (88821) 
చిరహాభిలషితం కించిత్ఫలమప్రాప్తమేవ తే।
కృతమన్యైరపహృతం తేనాసి హరిణః కృశః॥ 13-187-36 (88822) 
నూనమాత్మగతం దోషమపశ్యన్కించిదాత్మని।
అకారణేఽభిశస్తో హి తేనాసి హరిణః కృశః॥ 13-187-37 (88823) 
సుహృదాం దుఃఖమార్తానాం న ప్రమోక్ష్యసి హానిజం।
అలమర్థగుణైర్హీనం తేనాసి హరిణః కృశః॥ 13-187-38 (88824) 
సాధూన్గృహస్థాందృష్ట్వా చ తథా సాధూన్వనేచరాన్।
ముక్తాంశ్చావసథే సక్తాంస్తేనాసి హరిమః కృశః॥ 13-187-39 (88825) 
ధర్ంయమర్థ్యం చ కాంయం చ దేశే చ రహితం వచః।
న ప్రసిద్ధ్యతి తే నూనం తేనాసి హరిణః కృశః॥ 13-187-40 (88826) 
దత్తానకుశలైరర్థాన్మనీషీ సంజిజీవిషుః।
ప్రాప్య వర్తయసే నూనం తేనాసి హరిణః కృశః॥ 13-187-41 (88827) 
పరస్పరవిరుద్ధానాం ప్రియం నూనం చికీర్షసి।
సుహృదాముపరోధేన తేనాసి హరిణః కృశః॥ 13-187-42 (88828) 
పాపాన్వివర్ధితాందృష్ట్వా కల్యాణాంశ్చావసీదతః।
ధ్రువం గర్హయసే నూనం తేనాసి హరిణః కృశః॥ 13-187-43 (88829) 
ఏవం సంపూజితం రక్షో విప్రం తం ప్రత్యపూజయత్।
సహాయమకరోచ్చైనం సంపూజ్యాముం ముమోచ హ॥ ॥ 13-187-44 (88830) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తాశీత్యధికశతతమోఽధ్యాయః॥ 187 ॥

Mahabharata - Anushaasana Parva - Chapter Footnotes

7-187-8 ఆభిర్గాధాభిరవ్యగ్ర ఇతి ఝ.పాఠః॥ 7-187-10 స్వదోషాదపరజ్యంతే ఇతి ఝ.పాఠః॥ 7-187-16 ప్రజ్ఞాసంభావితో నూనమప్రదైరుపసంహితే ఇతి ఝ.పాఠః॥





అనుశాసనపర్వ - అధ్యాయ 188

॥ శ్రీః ॥

13.188. అధ్యాయః 188 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శ్రాద్ధవిద్యాదిప్రతిపాదకపితృదేవదూతాదిసంవాదానువాదః॥ 1 ॥

Mahabharata - Anushaasana Parva - Chapter Text

<a id="anuzAsana-13-188-1x"
name="anuzAsana-13-188-1x">[*యుధిష్ఠిర ఉవాచ।

జన్మ మానుష్యకం ప్రాప్య కర్మక్షేత్రం సుదుర్లభం।
శ్రేయోర్థినా దరిద్రేణ కిం కర్తవ్యం పితామహ॥ 13-188-1 (88831) 
దానానాముత్తమం యచ్చ దేయం యచ్చ యథాయథా।
మాన్యాన్పూజ్యాంశ్చ గాంగేయ రహస్యం వక్తుమర్హసి॥ 13-188-2 (88832) 
వైశంపాయన ఉవాచ। 13-188-3x (7405) 
ఏవం పృష్టో నరేంద్రేణ పాండవేన యశస్వినా।
ధర్మాణాం పరమం గుహ్యం భీష్మః ప్రోవాచ పార్థివం॥ 13-188-3 (88833) 
భీష్మ ఉవాచ। 13-188-4x (7406) 
శృణుష్వావహితో రాజంధర్మగుహ్యాని భారత।
యథాహి భగవాన్వ్యాసః పురా కథితవాన్మయి॥ 13-188-4 (88834) 
దేవగుహ్యమిదం రాజన్యమేనాక్లిష్టకర్మణా।
నియమస్థేన యుక్తేన తపసో మహతః ఫలం॥ 13-188-5 (88835) 
యేన యః ప్రీయతే దేవః ప్రీయంతే పితరస్తథా।
ఋషయః ప్రమథాః శ్రీశ్చ చిత్రగుప్తో దిశాం గజాః॥ 13-188-6 (88836) 
ఋషిధర్మః స్మృతో యత్ర సరహస్యో మహాఫలః।
మహాదానఫలం చైవ సర్వయజ్ఞఫలం తథా॥ 13-188-7 (88837) 
యశ్చైతదేవం జానీయాజ్జ్ఞాత్వా వా కురుతేఽనఘ।
సదోషోఽదోషవాంశ్చేహ తైర్గుణైః సహ యుజ్యతే॥ 13-188-8 (88838) 
దశసూనాసమం చక్రం దశచక్రసమో ధ్వజః।
దశధ్వజసమా వేశ్యా దశవేశ్యాసమో నృపః  13-188-9 (88839) 
అర్ఘేనైతాని సర్వాణి నృపతిః కథ్యతేఽధికః।
త్రివర్గసహితం శాస్త్రం పవిత్రం పుణ్యలక్షణం॥ 13-188-10 (88840) 
ధర్మివ్యాకరణం పుణ్యం రహస్యశ్రవణం మహత్।
శ్రోతవ్యం ధర్మసంయుక్తం విహితం త్రిదశైః స్వయం॥ 13-188-11 (88841) 
పితౄణాం యత్ర గుహ్యాని ప్రోచ్యంతే శ్రాద్ధకర్మణి।
దేవతానాం చ సర్వేషాం రహస్యం కథ్యతేఽఖిలం॥ 13-188-12 (88842) 
ఋషిధర్మః స్మృతో యత్ర సరహస్యో మహాఫలః।
మహాయజ్ఞఫలం చైవ సర్వదానఫలం తథా॥ 13-188-13 (88843) 
యే పఠంతి సదా మర్త్యా యేషాం చైవోపతిష్ఠతి।
శ్రుత్వా చ ఫలమాచష్టే స్వయం నారాయణః ప్రభుః॥ 13-188-14 (88844) 
గవాం ఫలం తీర్థఫలం యజ్ఞానాం చైవ యత్ఫలం।
ఏతత్ఫలమవాప్నోతి యో నరోఽతిథిపూజకః॥ 13-188-15 (88845) 
శ్రోతారః శ్రద్ధధానాశ్చ యేషాం శుద్ధం చ మానసం।
తేషాం వ్యక్తం జితా లోకాః శ్రద్దధానేన సాధునా॥ 13-188-16 (88846) 
ముచ్యతే కిల్బిషాచ్చైవ న స పాపేన లిప్యతే।
ధర్మం చ లభతే నిత్యం ప్రేత్య లోకగతో నరః॥ 13-188-17 (88847) 
కస్యచిత్త్వథ కాలస్య దేవదూతో యదృచ్ఛయా।
స్థితో హ్యంతర్హితో భూత్వా పర్యభాషత వాసవం॥ 13-188-18 (88848) 
యో తౌ కామగుణోపేతావశ్వినౌ భిషజాం వరౌ।
ఆజ్ఞయాఽహం తయోః ప్రాప్తః సనరాన్పితృదైవతాన్॥ 13-188-19 (88849) 
కస్మాద్ధి మైథునం శ్రాద్ధే దాతుర్భోక్తుశ్చ వర్జితం।
కేమర్థం చ త్రయః పిండాః ప్రవిభక్తాః పృథక్పృథక్॥ 13-188-20 (88850) 
ప్రథమః కస్య దాతవ్యో మధ్యమః క్వ చ గచ్ఛతి।
ఉత్తరశ్చ స్మృతః కస్య ఏతదిచ్ఛామి వేదితుం॥ 13-188-21 (88851) 
శ్రద్దధానేన దూతేన భాషితం ధర్మసంహితం।
పూర్వస్థాస్త్రిదశాః సర్వే పితరః పూజ్య ఖేచరం॥ 13-188-22 (88852) 
పితర ఊచుః। 13-188-23x (7407) 
స్వాగతం తేఽస్తు భద్రం తే శ్రూయతాం ఖేచరోత్తమ।
గూఢార్థః పరమః ప్రశ్నో భవతా సముదీరితః॥ 13-188-23 (88853) 
శ్రాద్ధం దత్త్వా చ భుక్త్వా చ పురుషో యః స్త్రియం వ్రజేత్।
పితరస్తస్య తం మాసం తస్మిన్రేతసి శేరతే॥ 13-188-24 (88854) 
ప్రవిభాగం తు పిండానాం ప్రవక్ష్యాంయనుపూర్వశః।
పిండో హ్యధస్తాద్గచ్ఛంస్తు అప ఆవిశ్య భావయేత్॥ 13-188-25 (88855) 
పిండం తు మధ్యమం తత్ర పత్నీత్వేకా సమశ్నుతే।
పిండస్తృతీయో యస్తేషాం తం దద్యాజ్జాతవేదసి। 
ఏష శ్రాద్ధవిధిః ప్రోక్తో యథా ధర్మో న లుప్యతే॥  13-188-26 (88856) 
పితరస్తస్య తుష్యంతి ప్రహృష్టమనసః సదా।
ప్రజా వివర్ధతే చాస్య అక్షయం చోపతిష్ఠతి॥ 13-188-27 (88857) 
దేవదూత ఉవాచ। 13-188-28x (7408) 
ఆనుపూర్వ్యేణ పిండానాం ప్రవిభాగః పృథక్పృథక్।
పితౄణాం త్రిషు సర్వేషాం నిరుక్తం కథితం త్వయా॥ 13-188-28 (88858) 
ఏకః సముద్ధృతః పిండో హ్యధస్తాత్కస్య గచ్ఛతి।
కం వా ప్రీణయతే దేవం కథం తారయతే పితౄన్॥ 13-188-29 (88859) 
మధ్యమం తు తదా పత్నీ భుంక్తేఽనుజ్ఞాతమేవ హి।
కిమర్థం పితరస్తస్య కవ్యమేవ చ భుంజతే॥ 13-188-30 (88860) 
అత్ర యస్త్వంతిమః పిండో గచ్ఛతే జాతవేదసం।
భవతే కా గతిస్తస్య కం వా సమనుగచ్ఛతి॥ 13-188-31 (88861) 
ఏతదిచ్ఛాంయహం శ్రోతుం పిండేషు త్రిషు యా గతిః।
ఫలం వృత్తిం చ మార్గం చ యశ్చైనం ప్రతిపద్యతే॥ 13-188-32 (88862) 
పితర ఊచుః। 13-188-33x (7409) 
సుమహానేష ప్రశ్నో వై యస్త్వయా సముదీరితః।
రహస్యమద్భుతం చాపి పృష్టాః స్మ గగనేచర॥ 13-188-33 (88863) 
ఏతదేవ ప్రశంసంతి దేవాశ్చ మునయస్తథా।
తేఽప్యేవం నాభిజానంతి పితృకార్యవినిశ్చయం। 
వర్జయిత్వా మహాత్మానం చిరజీవినముత్తమం॥  13-188-34 (88864) 
పితృభక్తస్తు యో విప్రో వలబ్ధో మహాయశాః।
త్రయాణామపి పిండానాం శ్రుత్వా భగవతో గతిం॥ 13-188-35 (88865) 
దేవదూతేన యః పృష్టః శ్రాద్ధస్య విదినిశ్చయః।
గతిం త్రయాణాం పిండానాం శృణుష్వావహితో మమ॥ 13-188-36 (88866) 
అపో గచ్ఛతి యో హ్యత్ర శశినం హ్యేష ప్రీణయేత్।
శశీ ప్రీణయతే దేవాన్పితౄంశ్చైవ మహామతే॥ 13-188-37 (88867) 
భుంక్తే తు పత్నీం యం చైషామనుజ్ఞాతా తు మధ్యమం।
పుత్రకామాయ పుత్రం తు ప్రయచ్ఛంతి పితామహాః॥ 13-188-38 (88868) 
హవ్యవాహే తు యః పిండో దీయతే తన్నిబోధ మే।
పితరస్తేన తృప్యంతి ప్రీతాః కామాందిశంతి చ। 
ఏతత్తే కథితం సర్వం త్రిషు పిండేషు యా గతిః॥  13-188-39 (88869) 
ఋత్విగ్యో యజమానస్య పితృత్వమనుగచ్ఛతి।
తస్మిన్నహని మన్యంతే పరిహార్యం హి మైథునం॥ 13-188-40 (88870) 
శుచినా తు సదా శ్రాద్ధం భోక్తవ్యం ఖేచరోత్తమ।
యే మయా కథితా దోషాస్తే తథా స్యుర్న చాన్యథా॥ 13-188-41 (88871) 
తస్మాత్స్నాతః శుచిః క్షాంతః శ్రాద్ధం భుంజీత వై ద్విజః।
ప్రజా వివర్దతే చాస్య చశ్చైవం సంప్రయచ్ఛతి॥ 13-188-42 (88872) 
తతో విద్యుత్ప్రభో నామ ఋషిరాహ మహాతపాః।
ఆదిత్యతేజసా తస్య తుల్యం రూపం ప్రకాశతే॥ 13-188-43 (88873) 
స చ ధర్మరహస్యాని శ్రుత్వా శక్రమథాబ్రవీత్॥  13-188-44 (88874) 
తిర్యగ్యోనిగతాన్సత్వాన్మర్త్యా హింసంతి మోహితాః।
కీటాన్పిపీలికాన్సర్పాన్మేషాన్సమృగపక్షిణః। 
కిల్బిషం సుబహు ప్రాప్తాః కింస్విదేషాం ప్రతిక్రియా॥  13-188-45 (88875) 
తతో దేవగణాః సర్వే ఋషయశ్చ తపోధనాః।
పితరశ్చ మహాభాగాః పూజయంతి స్మ తం మునిం॥ 13-188-46 (88876) 
శక్ర ఉవాచ। 13-188-47x (7410) 
కురుక్షేత్రం గయాం గంగాం ప్రభాసం పుష్కరాణి చ।
ఏతాని మనసా ధ్యాత్వా అవగాహేత్తతో జలం। 
తథా ముచ్యతి పాపేని రాహుణా చంద్రమా యథా॥  13-188-47 (88877) 
త్ర్యహం స్నాతః స భవతి నిరాహారశ్చ వర్తతే।
స్పృశతే యో గవాం పృష్ఠం వాలధిం చ నమస్యతి॥ 13-188-48 (88878) 
తతో విద్యుత్ప్రభో వాక్యమభ్యభాషత వాసవం।
అయం సూక్ష్మతరో ధర్మస్తం నిబోధ శతక్రతో॥ 13-188-49 (88879) 
ఘృష్టో వటకషాయేణి అనులిప్తః ప్రియంగుణా।
క్షీరేణ షష్టికాన్భుక్త్వా సర్వపాపైః ప్రముచ్యతే॥ 13-188-50 (88880) 
శ్రూయతాం చాపరం గుహ్యం రహస్యమృషిచింతితం।
శ్రుతం మే భాషమాణస్య స్థాణోః స్థానే బృహస్పతేః। 
రుద్రేణ సహ దేవేశ తన్నిబోధ శచీపతే॥  13-188-51 (88881) 
పర్వతారోహణం కృత్వా ఏకపాదో విభావసుం।
నిరీక్షేత నిరాహార ఊర్ధ్వబాహుః కృతాంజలిః। 
తపసా మహతా యుక్త ఉపవాసఫలం లభేత్॥  13-188-52 (88882) 
రశ్మిభిస్తాపితోఽర్కస్య సర్వపాపమపోహతి।
గ్రీష్మకాలేఽథవా శీతే ఏవం పాపమపోహతి॥ 13-188-53 (88883) 
తతః పాపాత్ప్రముక్తస్య ద్యుతిర్భవతి శాశ్వతీ।
తేజసా సూర్యవద్దీప్తో భ్రాజతే సోమవత్పనః॥ 13-188-54 (88884) 
మధ్యే త్రిదశవర్గస్య దేవరాజః శతక్రతుః।
ఉవాచ మధురం వాక్యం బృహస్పతిమనుత్తమం॥ 13-188-54 (88885) 
ధర్మగుహ్యం తు భగవన్మానుషాణాం సుఖావహం।
సరహస్యాశ్చ యే దోషాస్తాన్యథావదుదీరథ॥ 13-188-56 (88886) 
బృహస్పతిరువాచ। 13-188-57x (7411) 
ప్రతిమేహంతి యే సూర్యమనిలం ద్విషతే చ యే।
హవ్యవాహే ప్రదీప్తే చ సమిధం యే న జుహ్వతి॥ 13-188-57 (88887) 
బాలవత్సాం చ యే ధేనుం దుహంతి క్షీరకారణాత్।
తేషాం దోషాన్ప్రవక్ష్యామి తాన్నిబోధ శచీపతే॥ 13-188-58 (88888) 
భానుమాననిలశ్చైవ హవ్యవాహశ్చ వాసవ।
లోకానాం మాతరశ్చైవ గావః సృష్టాః స్వయంభువా॥ 13-188-59 (88889) 
లోకాంస్తారయితుం శక్తా మర్త్యేష్వేతేషు దేవతాః।
సర్వే భవంతః శృణివంతు ఏకైకం ధర్మనిశ్చయం॥ 13-188-60 (88890) 
వర్షాణి షడశీతిం తు దుర్వృత్తాః కులపాంసనాః।
స్త్రియః సర్వాశ్చ దుర్వృత్తాః ప్రతిమేహంతి యా రవిం॥ 13-188-61 (88891) 
అనిలద్వేషిణః శక్ర గర్భస్థా చ్యవతే ప్రజా।
హవ్యవాహస్య దీప్తస్య సమిధం యే న జుహ్వతి। 
అగ్నికార్యేషు వై తేషాం హవ్యం నాశ్నాతి పావకః॥  13-188-62 (88892) 
క్షీరం తు బాలవత్సానాం యే పిబంతీహ మానవాః।
న తేషాం క్షీరపాః కేచిజ్జాయంతే కులవర్ధనాః॥ 13-188-63 (88893) 
ప్రజాక్షయేణ యుజ్యంతే కులవంశక్షయేణ చ।
ఏవమేతత్పురా దృష్టం కులవృద్ధైర్ద్విజాతిభిః॥ 13-188-64 (88894) 
తస్మాద్వర్జ్యాని వర్జ్యాని కార్యం కార్యం చ నిత్యశః।
భూతికామేని మర్త్యేన సత్యమేతద్బ్రవీమి తే॥ 13-188-65 (88895) 
తతః సర్వా మహాభాగ దేవతాః సమరుద్గణాః।
ఋషయశ్చ మహాభాగాః పృచ్ఛంతి స్మ పితౄంస్తతః॥ 13-188-66 (88896) 
పితరః కేన తుష్యంతి మర్త్యానామల్పచేతసాం।
అక్షయం చ కథం దానం భవేచ్చైవౌర్ధ్వదేహికం॥ 13-188-67 (88897) 
ఆనృణ్యం వా కథం మర్త్యా గచ్ఛేయుః కేన కర్మణా।
ఏతదిచ్ఛామహే శ్రోతుం పరం కౌతూహలం హి నః॥ 13-188-68 (88898) 
పితర ఊచుః। 13-188-69x (7412) 
న్యాయతో వై మహాభాగాః సంశయః సముదాహృతః।
శ్రూయతాం యేన తుష్యామో మర్త్యానాం సాధుకర్మణాం॥ 13-188-69 (88899) 
నీలషండప్రమోక్షేణ అణావాస్యాం తిలోదకైః।
వర్షాసు దీపకైశ్చైవ పితౄణామనృణో భవేత్॥ 13-188-70 (88900) 
అక్షయం నిర్వ్యలీకం చ దానమేతన్మహాఫలం।
అస్మాకం పరితోషశ్చ అక్షయః పరికీర్త్యతే॥ 13-188-71 (88901) 
శ్రద్ధధానాశ్చ యే మర్త్యా ఆహరిష్యంతి సంతతిం।
దుర్గాత్తే తారయిష్యంతి నరకాత్ప్రపితామహాన్॥ 13-188-72 (88902) 
పితౄణాం భాషితం శ్రుత్వా హృష్టరోమా తపోధనః।
వృద్ధగార్గ్యో మహాతేజాస్తానేవం వాక్యమబ్రవీత్॥ 13-188-73 (88903) 
కే గుణా నీలషండస్య ప్రముక్తస్య తపోధనాః।
వర్షాసు దీపదానేన తథైవ చ తిలోదకైః॥ 13-188-74 (88904) 
పితర ఊచుః। 13-188-75x (7413) 
నీలషండస్య లాంగూలం తోయమభ్యుద్దరేద్యది।
షష్టిం వర్షసహస్రాణి పితరస్తేన తర్పితాః॥ 13-188-75 (88905) 
యస్తు శృంగగతం పంక్తం కూలాదుద్ధృత్య తిష్ఠతి।
పితరస్తేన గచ్ఛంతి సోమలోకమసంశయం॥ 13-188-76 (88906) 
వర్షాసు దీపదానేన శశీవచ్ఛోభతే నరః।
తమోరూపం న తస్యాస్తి దీపకం యః ప్రయచ్ఛతి॥ 13-188-77 (88907) 
అమావాస్యాం తు యే మర్త్యాః ప్రయచ్ఛంతి తిలోదకం।
పాత్రమౌదుంబరం గృహ్య మధుమిశ్రం తపోధన। 
కృతం భవతి తైః శ్రాద్ధం సరహస్యం యథార్థవత్॥  13-188-78 (88908) 
హృష్టపుష్టమనాస్తేషాం ప్రజా భవతి నిత్యదా।
కులవంశస్య వృద్ధిస్తు పిండదస్య ఫలం భవేత్। 
శ్రద్దధానస్తు యః కుర్యాత్పితౄణామనృణో భవేత్॥  13-188-79 (88909) 
ఏవమేవ సముద్దిష్టః శ్రాద్ధకాలక్రమస్తథా।
విధిః పాత్రం ఫలం చైవ యథావదనుకీర్తితం॥] ॥  13-188-80 (88910) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టాశీత్యధికశతతమోఽధ్యాయః॥ 188 ॥

Mahabharata - Anushaasana Parva - Chapter Footnotes

7-188-5 యమేనప్రాప్తమితి శేషః॥ 7-188-9 దశానాం పశూనాం సూనా వధో యత్ర సా పశుఘ్నజాతిర్దశసూనా। చక్రం చక్రవాన్ తైలికః। ధ్వజః సురాపాయీ। నృపః క్షుద్రో రాజా॥ 7-188-10 ఏవం దుష్ప్రతిగ్రహపరాఙ్ముఖేన త్రివర్గశాస్త్రం ధర్మార్థకామశాస్త్రాణి జ్ఞేయాని॥ 7-188-14 పఠంతి శాస్త్రం। ఉపతిష్ఠతి సంయక్ స్ఫురత్యాచష్టే చ యః స స్వయం నారాయణ ఏవేతి జ్ఞాతవ్యః॥ 7-188-19 సనరాన్ సహర్షీన్ప్రాప్తః ప్రష్టుమితి శేషః॥ 7-188-22 పూజ్య సంపూజ్య॥ 7-188-34 చిరజీవినం మార్కండేయం॥ 7-188-40 యతః ఋత్విక్ శ్రాద్ధభోక్తా యజమానస్య పితృత్వం గచ్ఛతి తస్మాదన్యాత్మతాం గతః స్వస్త్రియం న గచ్ఛేత్। పారదార్యదోషతుల్యం హ్యేతదిత్యర్థః॥ 7-188-41 ఏతచ్చ వరణమారభ్య ద్రష్టవ్యమిత్యాశయేనాహ శుచినేతి॥ 7-188-50 వటకషాయేణ వటజటాకషాయేణ। ప్రియంగుః రాజసర్షపః షష్టికాన్ షష్టిరాత్రేణ పక్వధాన్యం॥ 7-188-52 విభావసుం సూర్యం॥





అనుశాసనపర్వ - అధ్యాయ 189

॥ శ్రీః ॥

13.189. అధ్యాయః 189 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

విష్ణునేంద్రంప్రతి స్వప్రీతికరధర్మకథనం॥ 1 ॥ తతా బలదేవదేవాగ్నివిశ్వామిత్రాదిభిః పృథక్పృథగ్ధర్మవిశేషకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-189-1x"
name="anuzAsana-13-189-1x">[భీష్మ ఉవాచ।

కేన తే చ భవేత్ప్రీతిః కథం తుష్టిం తు గచ్ఛసి।
ఇతి పృష్టః సురేంద్రేణ ప్రోవాచ హరిరీశ్వరః॥ 13-189-1 (88911) 
బ్రాహ్మణానాం పరీవాదో మమ విద్వేషణం మహత్।
బ్రాహ్మణైః పూజితైర్నిత్యం పూజితోఽహం న సంశయః॥ 13-189-2 (88912) 
నిత్యాభివాద్యా విప్రేంద్రా భుక్త్వా పాదౌ తథాఽఽత్మనః।
తేషాం తుష్యామి మర్త్యానాం యశ్చక్రే చ బలిం హరేత్॥ 13-189-3 (88913) 
వామనం బ్రాహ్మణం దృష్ట్వా వరాహం చ జలోత్థితం।
ఉద్ధృతాం ధరణీం చైవ మూర్ధ్నా ధారయతే తు యః। 
న తేషామశుభం కించిత్కల్మషం చోపపద్యతే॥  13-189-4 (88914) 
అశ్వత్థం రోచనాం గాం చ పూజయేద్యో నరః సదా।
పూజితం చ జగత్తేన సదేవాసురమానుషం॥ 13-189-5 (88915) 
తేన రూపేణ తేషాం చ పూజాం గృహ్ణామి తత్త్వతః।
పూజా మమైషా నాస్త్యన్యా యావల్లోకాః ప్రతిష్ఠితాః॥ 13-189-6 (88916) 
అన్యథా హి వృథా మర్త్యాః పూజయంత్యల్పబుద్ధ్యః।
నాహం తత్ప్రతిగృహ్ణామి న సా తుష్టికరీ మమ॥ 13-189-7 (88917) 
ఇంద్ర ఉవాచ। 13-189-8x (7414) 
చక్రం పాదౌ వరాహం చ బ్రాహ్మణం చాపి వామనం।
ఉద్ధృతాం ధరణీం చైవ కిమర్థం త్వం ప్రశంససి॥ 13-189-8 (88918) 
భవాన్సృజతి భూతాని భావన్సంహరతి ప్రజాః।
ప్రకృతిః సర్వభూతానాం సమర్త్యానాం సనాతనీ॥ 13-189-9 (88919) 
భీష్మ ఉవాచ। 13-189-10x (7415) 
సంప్రహస్య తతో విష్ణురిదం వచనమబ్రవీత్।
చక్రేణ నిహతా దైత్యాః పద్ంయాం క్రాంతా వసుంధరా॥ 13-189-10 (88920) 
వారాహం రూపమాస్థాయ హిరణ్యాక్షో నిపాతితః।
వామనం రూపమాస్థాయ జితో రాజా మయా బలిః।  13-189-11 (88921) 
పరితుష్టో భవాంయేవం మానుషాణాం మహాత్మనాం।
తన్మాం యే పూజయిష్యంతి నాస్తి తేషాం పరాభవః॥ 13-189-12 (88922) 
అపి వా బ్రాహ్ంణం దృష్ట్వా బ్రహ్మ చారిణమాగతం।
బ్రాహ్మణాగ్ర్యాహుతిం దత్త్వా అమృతం తస్య భోజనం॥ 13-189-13 (88923) 
ఐంద్రీం సంధ్యాముపాసిత్వా ఆదిత్యాభిముఖః స్థితః।
సర్వతీర్థేషు స స్నాతో ముచ్యతే సర్వకిల్బిషైః॥ 13-189-14 (88924) 
ఏతద్వః కథితం గుహ్యమఖిలేని తపోధనాః।
సంశయం పృచ్ఛమానానాం కిం భూయః కథయాంయహం॥ 13-189-15 (88925) 
బలదేవ ఉవాచ। 13-189-16x (7416) 
శ్రూయతాం పరమం గుహ్యం మానుషాణాం సుఖావహం।
అజానంతో యదబుధాః క్లిశ్యంతే భూతపీడితాః॥ 13-189-16 (88926) 
కల్య ఉత్థాయ యో మర్త్యః స్పృశేద్గాం వై ఘృతం దధి।
సర్షపం చ ప్రియంగం చ కల్మషాత్ప్రతిముచ్యతే॥ 13-189-17 (88927) 
భూతాని చైవ సర్వాణి అగ్రతః పృష్ఠతోపి వా।
ఉచ్ఛిష్టం వాఽపి చ్ఛిద్రేషు వర్జయంతి తపోధనాః॥ 13-189-18 (88928) 
దేవా ఊచుః। 13-189-19x (7417) 
ప్రగృహ్యౌదుంబరం పాత్రం తోయపూర్ణముదఙ్భుఖః।
ఉపవాసం తు గృహ్ణీయాద్యద్వా సంకల్పయేద్వ్రతం॥ 13-189-19 (88929) 
దేవతాస్తస్య తుష్యంతి కామికం చాపి సిధ్యతి।
అన్యథా హి వృథా మర్త్యాః కుర్వతే స్వల్పబుద్ధయః॥ 13-189-20 (88930) 
ఉపవాసే బలౌ చాపి తాంరపాత్రం విశిష్యతే।
బలిర్భిక్షా తథాఽర్ధ్యం చ పితౄణాం చ తిలోదకం  13-189-21 (88931) 
తాంరపాత్రేణ దాతవ్యమన్యథాఽల్పఫలం భవేత్।
గుహ్యమేతత్సముద్దిష్టం యథా తుష్యంతి దేవతాః॥ 13-189-22 (88932) 
ధర్మ ఉవాచ। 13-189-23x (7418) 
రాజపౌరుషికే విప్రే ఘాంటికే పరిచారికే।
గోరక్షకే వాణిజకే తథా కారుకుశీలవే॥ 13-189-23 (88933) 
మిత్రద్రుహ్యనధీయానే యశ్చ స్యాద్వృషలీపతిః।
ఏతేషు దైవం పిత్ర్యం వా న దేయం స్యాత్కథంచన। 
పిండదాస్తస్య హీయంతే న చ ప్రీణాతి వై పితౄన్॥  13-189-24 (88934) 
అతిథిర్యస్య భగ్నాశో గృహాత్ప్రతినివర్తతే।
పితరస్తస్య దేవాశ్చ అగ్నయశ్చ తథైవ హి। 
నిరాశాః ప్రతిగచ్ఛంతి అతిథేరప్రతిగ్రహాత్॥  13-189-25 (88935) 
స్త్రీఘ్నైర్గోఘ్నైః కృతఘ్నైశ్చ బ్రహ్మఘ్నైర్గురుతల్పగైః।
తుల్యదోషో భవత్యేభిర్యస్యాతిథితరనర్చితః॥ 13-189-26 (88936) 
అగ్నిరువాచ। 13-189-27x (7419) 
పాదముద్యంయ యో మర్త్యః స్పృశేద్గాశ్చ సుదుర్మతిః।
బ్రాహ్మణం వా మహాభాగం దీప్యమానం తథాఽనలం। 
తస్య దోషాన్ప్రవక్ష్యామి తచ్ఛృణుధ్వం సమాహితాః॥  13-189-27 (88937) 
దివం స్పృశత్యశబ్దోఽస్య త్రస్యంతి పితరశ్చ వై।
వైమనస్యం చ దేవానాం కృతం భవతి పుష్కలం। 
పావకశ్చ మహాతేజా హవ్యం న ప్రతిగృహ్ణతి॥  13-189-28 (88938) 
ఆజన్మనాం శతం చైవ నరకే పచ్యతే తు సః।
నిష్కృతిం చ న తస్యాపి అనుమన్యంతి కర్హిచిత్॥ 13-189-29 (88939) 
తస్మాద్గావో న పాదేన స్ప్రష్టవ్యా వై కదాచన।
బ్రాహ్మణశ్చ మహాతేజా దీప్యమానస్తథాఽనలః। 
శ్రద్దధానేన మర్త్యేన ఆత్మనో హితమిచ్ఛతా॥  13-189-30 (88940) 
ఏతే దోషా మయా ప్రోక్తాస్త్రిషు యః పాదముత్సృజేత్।  13-189-31 (88941) 
విశ్వామిత్ర ఉవాచ। 13-189-32x (7420) 
శ్రూయతాం పరమం గుహ్యం రహస్యం ధర్మసంహితం।
పరమాన్నేన యో దద్యాత్పితౄణామౌపహారికం॥ 13-189-32 (88942) 
గజచ్ఛాయాయాం పూర్వస్యాం కుతపే దక్షిణాముఖః।
యదా భాద్రపదే మాసి భవతే బహులే మఘా॥ 13-189-33 (88943) 
శ్రూయతాం తస్య దానస్య యాదృశో గుణవిస్తరః।
కృతం తేన మహచ్ఛ్రాద్ధం వర్షాణీహ త్రయోదశ॥ 13-189-34 (88944) 
బహపల్ సమంగే హ్యకుతోభయే చ
క్షేమే చ సంఖ్యేవ హి భూయసీ చ। 
యథా పురా బ్రహ్మపురే సవత్సా
శతక్రతోర్వజ్రధరస్య యజ్ఞే॥  13-189-35 (88945) 
భూయశ్చ యా విష్ణుపదే స్థితాయా
విభావసోశ్చాపి పథే స్థితా యా। 
దేవాశ్చ సర్వే సహ నారదేన
ప్రకుర్వతే సర్వసహేతి నామ॥  13-189-36 (88946) 
మంత్రేణైతేనాభివందేత యో వై
విముచ్యతే పాపకృతేన కర్మణా। 
లోకానవాప్నోతి పురందరస్య
గవాం ఫలం చంద్రమసో ద్యుతిం చ॥  13-189-37 (88947) 
ఏవం హి మంత్రం త్రిదశాభిజుష్టం
పఠేత యః పర్వసు గోష్ఠమధ్యే। 
న తస్యి పాపం న భయం న శోకః
సహస్రనేత్రస్య చ యాతి లోకం॥  13-189-38 (88948) 
భీష్మ ఉవాచ। 13-189-39x (7421) 
అథ సప్త మహాభాగ ఋషయో లోకవిశ్రుతాః।
వసిష్ఠప్రముఖాః సర్వే బ్రహ్మణం పద్మసంభవం।  13-189-39 (88949) 
ప్రదక్షిణమభిక్రంయ సర్వే ప్రాంజలయః స్థితాః॥
ఉవాచ వచనం తేషాం వసిష్ఠో బ్రహ్మవిత్తమః।  13-189-40 (88950) 
సర్వప్రాణిహితం ప్రశ్నం బ్రహ్మిక్షత్రే విశేషతః॥
ద్రవ్యహీనాః కథం మర్త్యా దరిద్రాః సాధువర్తినః।  13-189-41 (88951) 
ప్రాప్నువంతీహ యజ్ఞస్య ఫలం కేన చ కర్మణా॥
ఏతచ్ఛ్రుత్వా వచస్తేషాం బ్రహ్మా వచనమబ్రవీత్॥ 13-189-42 (88952) 
అహో ప్రశ్నో మహాభాగ గూఢార్థః పరమః శుభః।
సూక్ష్మః శ్రేయాంశ్చ మర్త్యానాం భవద్భిః సముదాహృతః॥ 13-189-43 (88953) 
శ్రూయతాం సర్వమాఖ్యాస్యే నిఖిలేన తపోధనాః।
యథా యజ్ఞఫలం మర్త్యో లభతే నాత్ర సంశయః॥ 13-189-44 (88954) 
పౌషమాసస్య శుక్లే వై యదా యుజ్యేత రోహిణీ।
తేన నక్షత్రయోగేన ఆకాశశయనో భవేత్॥ 13-189-45 (88955) 
ఏకవస్త్రః శుచిః స్నాతః శ్రద్దధానః సమాహితః।
సోమస్య రశ్మయః పీత్వా మహాయజ్ఞఫలం లభేత్॥ 13-189-46 (88956) 
ఏతద్వః పరమం గుహ్యం కథితం ద్విజసత్తమాః।
యన్మాం భవంతః పృచ్ఛంతి సూక్ష్మతత్త్వార్థదర్శినః]॥  13-189-47 (88957) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోననవత్యధికశతతమోఽధ్యాయః॥ 189 ॥

Mahabharata - Anushaasana Parva - Chapter Footnotes

7-189-3 చక్రే గోమయోపలిప్తే మండలే సుదర్శనమంత్రేణ పూజితే॥ 7-189-28 అశబ్దః అపశబ్దః నిందారూపః॥ 7-189-46 రశ్మయః రశ్మీన్॥





అనుశాసనపర్వ - అధ్యాయ 190

॥ శ్రీః ॥

13.190. అధ్యాయః 190 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

సూర్యగార్గ్యాదిభిః పృథక్పృథగ్ధర్మరహస్యకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-190-1x"
name="anuzAsana-13-190-1x">[విభావసురువాచ।

సలిలస్యాంజలిం పూర్ణమక్షతాశ్చ ధృతోత్తరాః।
సోమస్యోత్తిష్ఠమానస్య తజ్జలం చాక్షతాంశ్చ తాన్॥ 13-190-1 (88958) 
స్థితో హ్యభిముఖో మర్త్యః పౌర్ణమాస్యాం బలిం హరేత్।
అగ్నికార్యం కృతం తేన హుతాశ్చాస్యాగ్నయస్త్రయః॥ 13-190-2 (88959) 
వనస్పతిం చ యో హన్యాదమావాస్యామబుద్ధిమాన్।
అపి హ్యేకేన పత్రేణ లిప్యతే బ్రహ్మహత్యయా॥ 13-190-3 (88960) 
దంతకాష్ఠం తు యః ఖాదేదమావాస్యామబుద్ధిమాన్।
హింసితశ్చంద్రమా**** పితరశ్చోద్విజంతి చ॥ 13-190-4 (88961) 
హవ్యం న తస్య దేవాశ్చ ప్రతిగృహ్ణంతి పర్వసు।
కుప్యంతే పితరశ్చాస్య కులే వంశోఽస్య హీయతే॥ 13-190-5 (88962) 
శ్రీరువాచ। 13-190-6x (7422) 
ప్రకీర్ణం భాజనం యత్ర భిన్నభాండమథాసనం।
యోషితశ్చైవ హన్యంతే కశ్మలోపహతే గృహే॥ 13-190-6 (88963) 
దేవతాః పితరశ్చైవ ఉత్సవే పర్వణీషు వా।
నిరాశాః ప్రతిగచ్ఛంతి కశ్మలోపహతాద్గృహాత్॥ 13-190-7 (88964) 
అంగిరా ఉవాచ। 13-190-8x (7423) 
యస్తు సంవత్సరం పూర్ణం దద్యాద్దీపం కరంజకే।
సువర్చలామూలహస్తః ప్రజా తస్య వివర్ధతే॥ 13-190-8 (88965) 
గార్గ్య ఉవాచ। 13-190-9x (7424) 
ఆతీథ్యం సతతం కుర్యాద్దీపం దద్యాత్ప్రతిశ్రయే।
వర్జయానో దివాస్వాపం న చ మాంసాని భక్షయేత్॥ 13-190-9 (88966) 
గోబ్రాహ్మణం న హింస్యాచ్చ పుష్కరాణి చ కీర్తయేత్।
ఏత శ్రేష్ఠతమో ధర్మః సరహస్యో మహాఫలః॥ 13-190-10 (88967) 
అపి క్రతుశతైరిష్ట్వా క్షయం గచ్ఛతి తద్ధవిః।
న తు క్షీయంతి తే ధర్మాః శ్రద్దధానైః ప్రయోజితాః॥ 13-190-11 (88968) 
ఇదం చ పరమం గుహ్యం సరహస్యం నిబోధత।
శ్రాద్ధకల్పే చ దైవే చ తైర్థికే పర్వణీషు చ॥ 13-190-12 (88969) 
రజస్వలా చ యా నారీ శ్విత్రికాఽపుత్రికా చ యా।
ఏతాభిశ్చక్షుషా దృష్టం హవిర్నాశ్నంతి దేవతాః। 
పితరశ్చ న తుష్యంతి వర్షాణ్యపి త్రయోదశ॥  13-190-13 (88970) 
శుక్లవాసాః శుచిర్భూత్వా బ్రాహ్మణాన్స్వస్తి వాచయేత్।
కీర్తయేద్భారతం చైవ తథా స్యాదక్షయం హవిః॥ 13-190-14 (88971) 
ధౌంయ ఉవాచ। 13-190-15x (7425) 
భిన్నభాండం చ ఖట్వాం చ కుక్కుటం శునకం తథా।
అప్రశస్తాని సర్వాణి యశ్చ వృక్షో గృహేరుహః॥ 13-190-15 (88972) 
భిన్నభాండే కలిం ప్రాహుః ఖట్వాయాం తు ధనక్షయః।
కుక్కుటే శునకే చైవ హవిర్నాశ్నంతి దేవతాః। 
వృక్షమూలే ధ్రువం సత్వం తస్మాద్వృక్షం న రోపయేత్॥  13-190-16 (88973) 
జమదగ్నిరువాచ। 13-190-17x (7426) 
యో యజేదశ్వమేధేన వాజపేయశతేన హ।
అవాక్శిరా వా లంబేత సత్రం వా స్ఫీతమాహరేత్॥ 13-190-17 (88974) 
న యస్య హృదయం శుద్ధం నరకం స ధ్రువం వ్రజేత్।
తుల్యం యజ్ఞశ్చ సత్యం చ హృదయస్య చ శుద్ధతా॥ 13-190-18 (88975) 
శుద్ధేన మనసా దత్త్వా సక్తుప్రస్థం ద్విజాతయే।
బ్రహ్మలోకమనుప్రాప్తః పర్యాప్తం తన్నిదర్శనం॥] ॥  13-190-19 (88976) 
 
ఇతి శ్రీమన్మహాభారతే అనుశాసనపర్వణి నవత్యధికశతతమోఽధ్యాయః॥ 190 ॥

Mahabharata - Anushaasana Parva - Chapter Footnotes

7-190-8 కరంజసువర్చలే వృక్షవల్లివిశేషౌ॥ 7-190-16 సత్వం వృశ్చికసర్పాది। న రోపయేత్ గృహే ఇతి శేషః॥





అనుశాసనపర్వ - అధ్యాయ 191

॥ శ్రీః ॥

13.191. అధ్యాయః 191 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వాయునా ధర్మరహస్యకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-191-1x"
name="anuzAsana-13-191-1x">[వాయురువాచ।

కించిద్ధర్మం ప్రవక్ష్యామి మానుషాణాం సుఖావహం।
సరహస్యాశ్చ యే దోషాస్తాఞ్శృణుధ్వం సమాహితాః॥ 13-191-1 (88977) 
అగ్నికార్యం చ కర్తవ్యం పరమాన్నేన భోజనం।
దీపకశ్చాపి కర్తవ్యః పితౄణాం సతిలోదకః॥ 13-191-2 (88978) 
ఏతేన విధినా మర్త్యః శ్రద్దధానః సమాహితః।
చతురో వార్షికాన్మాసాన్యో దదాతి తిలోదకాం॥ 13-191-3 (88979) 
భోజనం చ యథాశక్త్యా బ్రాహ్మణే వేదపారగే।
పశుబంధశతస్యేహ ఫలం ప్రాప్నోతి పుష్కలం॥ 13-191-4 (88980) 
ఇదం చైవాపరం గుహ్యమప్రశస్తం నిబోధత।
అగ్నేస్తు వృషలో నేతా హవిర్మూఢాశ్చ యోషితః॥ 13-191-5 (88981) 
మన్యతే ధర్మ ఏవేతి చ చాధర్మేణి లిప్యతే।
అగ్నయస్తస్య కుప్యంతి శూద్రయోనిం స గచ్ఛతి॥ 13-191-6 (88982) 
పితరశ్చ న తుష్యంతి సహదేవైర్విశేషతః।
ప్రాయశ్చిత్తం తు యత్తత్ర బ్రువతస్తన్నిబోధ మే। 
యత్కృత్వా తు నరః సంయక్సుఖీ భవతి విజ్వరః॥  13-191-7 (88983) 
గవాం మూత్రపురీషేణి పయసా చ ఘృతేన చ।
అగ్నికార్యం త్ర్యహం కుర్యాన్నిరాహారః సమాహితః॥ 13-191-8 (88984) 
తతః సంవత్సరే పూర్ణే ప్రతిగృహ్ణంతి దేవతాః।
హృష్యంతి పితరశ్చాస్య శ్రాద్ధకాల ఉపస్థితే॥ 13-191-9 (88985) 
ఏష హ్యధర్మో ధర్మశ్చ సరహస్యః ప్రకీర్తితః।
మర్త్యానాం స్వర్గకామానాం ప్రేత్య స్వర్గసుఖావహ॥] ॥  13-191-10 (88986) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకనవత్యధికశతతమోఽధ్యాయః॥ 191 ॥

Mahabharata - Anushaasana Parva - Chapter Footnotes

7-191-5 నేతా దేశాంతరప్రాపకో యది శూద్రః స్యాత్ తర్హి తస్య దోషః॥





అనుశాసనపర్వ - అధ్యాయ 192

॥ శ్రీః ॥

13.192. అధ్యాయః 192 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

లోమశేన ధర్మరహస్యకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-192-1x"
name="anuzAsana-13-192-1x">[లోమశ ఉవాచ।

పరదారేషు యే సక్తా అకృత్వా దారసంగ్రహం।
నిరాశాః పితరస్తేషాం శ్రాద్ధకాలే భవంతి వై॥ 13-192-1 (88987) 
పరదారరతిర్యశ్చ యశ్చ వంధ్యాముపాసతే।
బ్రహ్మస్వం హరతే యశ్చ సమదోషా భవంతి తే॥ 13-192-2 (88988) 
అసంభాష్యా భవంత్యేతే పితౄణాం నాత్ర సంశయః।
దేవతాః పితరశ్చైషాం నాభినందంతి తద్ధవిః॥ 13-192-3 (88989) 
తస్మాత్పరస్య వై దారాంస్త్యజేద్వంధ్యాం చ యోషితం।
బ్రహ్మస్వం హి న హర్తవ్యమాత్మనో హితమిచ్ఛతా॥ 13-192-4 (88990) 
శ్రూయతాం చాపరం గుహ్యం రహస్యం ధర్మసంహితం।
శ్రద్దధానేన కర్తవ్యం గురుణాం వచనం సదా॥ 13-192-5 (88991) 
ద్వాదశ్యాం పౌర్ణమాస్యాం చ మాసిమాసి ఘృతాక్షతం।
బ్రాహ్మణేభ్యః ప్రయచ్ఛేత తస్య పుణ్యం నిబోధత॥ 13-192-6 (88992) 
సోమశ్చ వర్ధతే తేన సముద్రశ్చ మహోదధిః।
అశ్వమేధచతుర్భాగం ఫలం సృజతి వాసవః॥ 13-192-7 (88993) 
దానేనైతేన తేజస్వీ వీర్యవాంశ్చ భవేన్నరః।
ప్రీతశ్చ భగవాన్సోమ ఇష్టాన్కామాన్ప్రయచ్ఛతి॥ 13-192-8 (88994) 
శ్రూయతాం చాపరో ధర్మః సరహస్యో మహాఫలః।
ఇదం కలియుగం ప్రాప్య మనుష్యాణాం సుఖావహః॥ 13-192-9 (88995) 
కల్యముత్థాయ యో మర్త్యః స్నాతః శుక్లేన వాససా।
తిలపాత్రం ప్రయచ్ఛేత బ్రాహ్మణేభ్యః సమాహితః॥ 13-192-10 (88996) 
తిలోదకం చ యో దద్యాత్పితౄణాం మధునా సహ।
దీపకం కృసంర చైవ శ్రూయతాం తస్య యత్ఫలం॥ 13-192-11 (88997) 
తిలపాత్రే ఫలం ప్రాహ భగవాన్పాకశాంసనః।
గోప్రదానం చ యః కుర్యాద్భూమిదానం చ శాశ్వతం॥ 13-192-12 (88998) 
అగ్నిష్టోమం చ యో యజ్ఞం యజేత బహుదక్షిణం।
తిలపాత్రం సహైతేన సమం మన్యంతి దేవతాః॥ 13-192-13 (88999) 
తిలోదకం సదా శ్రాద్ధే మన్యంతే పితరోఽక్షయం।
దీపే చ కృసరే చైవ తుష్యంతేఽస్య పితామహాః॥ 13-192-14 (89000) 
స్వర్గే చ పితృలోకే చ పితృదేవాభిపూజితం।
ఏవమేతన్మయోద్దిష్టపిదృష్టం పురాతనం॥] ॥  13-192-15 (89001) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వినవత్యధికశతతమోఽధ్యాయః॥ 192 ॥

Mahabharata - Anushaasana Parva - Chapter Footnotes

7-192-7 మహాంత్యుదకాని ధీయంతేఽస్మిన్నితి। యద్వా మహానాముత్సవానాముదధిరివ॥





అనుశాసనపర్వ - అధ్యాయ 193

॥ శ్రీః ॥

13.193. అధ్యాయః 193 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రత్యరుంధతీచిత్రగుప్తోదితధర్మరహస్యకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-193-1x"
name="anuzAsana-13-193-1x">[భీష్మ ఉవాచ।

తతస్త్వృషిగణాః సర్వే పితరశ్చ సదేవతాః।
అరుంధతీం తపోవృద్ధామపృచ్ఛంత సమాహితాః॥ 13-193-1 (89002) 
సమానశీలాం వీర్యేణ వసిష్ఠస్య మహాత్మనః।
త్వత్తో ధర్మరహస్యాని శ్రోతుమిచ్ఛామహే వయం। 
యత్తే గుహ్యతమం భద్రే తత్ప్రభాషితుమర్హసి॥  13-193-2 (89003) 
అరుంధత్యువాచ। 13-193-3x (7427) 
తపోవృద్ధిర్మయా ప్రాప్తా భవతాం స్మరణేన వై।
భవతాం చ ప్రసాదేన ధర్మాన్వక్ష్యామి శాశ్వతాన్॥ 13-193-3 (89004) 
సగుహ్యాన్సరహస్యాంశ్చ తాఞ్శృణుద్వమశేషతః।
శ్రద్దధానే ప్రయోక్తవ్యా యస్య శుద్ధం తథా మనః॥ 13-193-4 (89005) 
అశ్రద్దధానో మానీ చ బ్రహ్మహా గురుతల్పగ।
అసంభాష్యా హి చత్వారో నైషాం ధర్మం ప్రకాశయేత్॥ 13-193-5 (89006) 
అహన్యహని యో దద్యాత్కపిలాం ద్వాదశీః సమాః।
మాసిమాసి చ సత్రేణ యో యజేత సదా నరః॥ 13-193-6 (89007) 
గవాం శతసహస్రం చ యో దద్యాజ్జ్యేష్ఠపుష్కరే।
న తద్ధర్మఫలం తుల్యమతిథిర్యస్య తుష్యతి॥ 13-193-7 (89008) 
శ్రూయతాం చాపరో ధర్మో మనుష్యాణాం సుఖావహః।
శ్రద్దధానేన కర్తవ్యః సరహస్యో మహాఫలః॥ 13-193-8 (89009) 
కల్యముత్థాయ గోమధ్యే గృహ్య దర్భాన్సహోదకాన్।
నిషించేత గవాం శృంగే మస్తకేన చ తజ్జలం। 
ప్రతీచ్ఛేత నిరాహారస్తస్యి ధర్మఫలం శృణు॥  13-193-9 (89010) 
శ్రూయంతే యాని తీర్థాని త్రిషు లోకేషు కానిచిత్।
సిద్ధచారణజుష్టాని సేవితాని మహర్షిభిః। 
అభిషేకః సమస్తేషాం గవాం శృంగోదకస్య చ॥  13-193-10 (89011) 
సాధుసాధ్వితి చోద్దిష్టం దైవతైః పితృభిస్తథా।
భూతైశ్చైవ సుసంహృష్టైః పూజితా సాఽప్యరుంధతీ॥ 13-193-11 (89012) 
పితామహ ఉవాచ। 13-193-12x (7428) 
అహో ధర్మో మహాభాగే సరహస్య ఉదాహృతః।
వరం దదామి తే ధన్యే తపస్తే వర్దతాం సదా॥ 13-193-12 (89013) 
యమ ఉవాచ। 13-193-13x (7429) 
రమణీయా కథా దివ్యా యుష్మత్తో యా మయా శ్రుతా।
శ్రూయతాం చిత్రగుప్తస్య భాషితం మమ చ ప్రియం॥ 13-193-13 (89014) 
రహస్యం ధర్మసంయుక్తం శక్యం శ్రోతుం మహర్షిభిః।
శ్రద్దధానేన మర్త్యేన ఆత్మనో హితమిచ్ఛాతా॥ 13-193-14 (89015) 
న హి పుణ్యం తథా పాపం కృతం కించిద్వినశ్యతి।
పర్వకాలే చ యత్కించిదాదిత్యం చాధితిష్ఠతి॥ 13-193-15 (89016) 
ప్రేతలోకం గతే మర్త్యే తత్తత్సర్వం విభావసుః।
ప్రతిజానాతి పుణ్యాత్మా తచ్చి తత్రోపయుజ్యతే॥ 13-193-16 (89017) 
కించిద్ధర్మ ప్రవక్ష్యామి చిత్రగుప్తమతం శుభం।
పానీయం చైవ దీపం చ దాతవ్యం సతతం తథా॥ 13-193-17 (89018) 
ఉపానహౌ చ చ్ఛత్రం చ కపిలా చ యథాతథం।
పుష్కరే కపిలా దేయా బ్రాహ్మణే వేదపారగే॥ 13-193-18 (89019) 
అగ్నిహోత్రం చ యత్నేన సర్వశః ప్రతిపాలయేత్।
అయం చైవాపరో ధర్మశ్చిత్రగుప్తేన భాషితః॥ 13-193-19 (89020) 
ఫలమస్య పృథక్త్వేన శ్రోతుమర్హంతి సత్తమాః।
ప్రలయం సర్వభూతైస్తు గంతవ్యం కాలపర్యయాత్॥ 13-193-20 (89021) 
తత్ర దుర్గమనుప్రాప్తాః క్షుత్తృష్ణాపరిపీడితాః।
దహ్యమానా విపచ్యంతే న తత్రాస్తి పలాయనం॥ 13-193-21 (89022) 
అంధకారం తమో ఘోరం ప్రవిశంత్యల్పబుద్ధయః।
తత్ర ధర్మం ప్రవక్ష్యామి యేన దుర్గాణి సంతరేత్॥ 13-193-22 (89023) 
అల్పవ్యయం మహార్థం చ ప్రేత్య చైవ సుఖోదయం।
పానీయస్య గుణా దివ్యాః ప్రేతలోకే విశేషతః॥ 13-193-23 (89024) 
తత్ర పుణ్యోదకా నామ నదీ తేషాం విధీయతే।
అక్షయం సలిలం తత్ర శీతలం హ్యమృతోపమం॥ 13-193-24 (89025) 
స తత్ర తోయం పిబతి పీనీయం యః ప్రయచ్ఛతి।
ప్రదీపస్య ప్రదానేన శ్రూయతాం గుణవిస్తరః॥ 13-193-25 (89026) 
తమోంధకారం నియతం దీపదో న ప్రపశ్యతి।
ప్రభాం చాస్య ప్రయచ్ఛంతి సోమభాస్కరపావకాః। 
దేవతాశ్చానుమన్యంతే విమలాః సర్వతో దిశః॥  13-193-26 (89027) 
ద్యోతతేం చ యథాఽఽదిత్యః ప్రేతలోకగతో నరః।
తస్మాద్దీపః ప్రదాతవ్యః పానీయం చ విశేషతః॥ 13-193-27 (89028) 
కపిలాం యే ప్రయచ్ఛంతి బ్రాహ్మణే వేదపారగే।
పుష్కరే చ విశేషేణ శ్రూయతాం తస్య యత్ఫలం॥ 13-193-28 (89029) 
గోశతం సవృషం తేన దత్తం భవతి శాశ్వతం।
పాపం కర్మ చ యత్కించిద్బ్రహ్మహత్యాసమం భవేత్। 
శోధయేత్కపిలా హ్యేకా ప్రదత్తం గోశతం యథా॥  13-193-29 (89030) 
తస్మాత్తు కపిలా దేయా కౌముద్యాం జ్యేష్ఠపుష్కరే।
న తేషాం విషమం కించిన్న దుఃఖం న చ కంటకాః॥ 13-193-30 (89031) 
ఉపానహౌ చ యో దద్యాత్పాత్రభూతే ద్విజోత్తమే।
ఛత్రదానే సుఖాం ఛాయాం లభతే పరలోకగః॥ 13-193-31 (89032) 
న హి దత్తస్య దానస్య నాశోఽస్తీహ కదాచన।
చిత్రగుప్తమతం శ్రుత్వా హృష్టరోమా విభావసుః॥ 13-193-32 (89033) 
ఉవాచ దేవతాః సర్వాః పితౄంశ్చైవ మహాద్యుతిః।
శ్రుతం హి చిత్రగుప్తస్య ధర్మగుహ్యం మహాత్మనః॥ 13-193-33 (89034) 
శ్రద్దధానాశ్చ యే మర్త్యా బ్రాహ్మణేషు మహాత్మసు।
దానమేతత్ప్రయచ్ఛంతి న తేషాం విద్యతే భయం॥ 13-193-34 (89035) 
ధర్మదోషాస్త్విమే పంచ యేషాం నాస్తీహ నిష్కృతిః।
అసంభాష్యా అనాచారా వర్జనీయా నరాధమాః॥ 13-193-35 (89036) 
బ్రహ్మహా చైవ గోఘ్నశ్చ పరదారరతశ్చ యః।
అశ్రద్దధానశ్చ నరః స్త్రియం యశ్చోపజీవతి॥ 13-193-36 (89037) 
ప్రేతలోకగతా హ్యేతే నరకే పాపకర్మిణః।
పచ్యంతే వై యథా మీనాః పూయశోణితభోజనాః॥ 13-193-37 (89038) 
అసంభాష్యాః పితౄణాం చ దేవానాం చైవ పంచ తే।
స్నాతకానాం చ విప్రాణాం యే చాన్యే చ తపోధనాః॥ ॥ 13-193-38 (89039) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రినవత్యధికశతతమోఽధ్యాయః॥ 193 ॥

Mahabharata - Anushaasana Parva - Chapter Footnotes

7-193-4 ప్రయోక్తవ్యా ధర్మా వాచ్యాః॥ 7-193-16 ప్రతీజానాత్యర్పయతి। ఉపయుజ్యతే పుణ్యపాపకర్తా॥ 7-193-20 ప్రకృష్టో లయోఽదర్శనం యస్మాత్తత్ప్రలయం మరణం॥





అనుశాసనపర్వ - అధ్యాయ 194

॥ శ్రీః ॥

13.194. అధ్యాయః 194 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ప్రమథైర్ఋషిగణాన్ప్రతి ప్రజానాం స్వహింసాతదభావకారణాభిధానం॥ 1 ॥

Mahabharata - Anushaasana Parva - Chapter Text

<a id="anuzAsana-13-194-1x"
name="anuzAsana-13-194-1x">భీష్మ ఉవాచ।

తతః సర్వే మహాభాగా దేవాశ్చ పితరశ్చ హ।
ఋషయశ్చ మహాభాగాః ప్రమథాన్వాక్యమబ్రువన్॥ 13-194-1 (89040) 
భవంతో వై మహాభాగా అపరోక్షనిశాచరాః।
ఉచ్ఛిష్టానశుచీన్క్షుద్రాన్కథం హిసథ మానవాన్॥ 13-194-2 (89041) 
కే చ స్మృతాః ప్రతీఘాతా యేన మర్త్యాన్న హింసథ।
రక్షోఘ్నాని చ కాని స్యుర్యైర్గృహేషు ప్రణశ్యథ। 
శ్రోతుమిచ్ఛామ యుష్మాకం సర్వమేతన్నిశాచరాః॥  13-194-3 (89042) 
ప్రమథా ఊచుః। 13-194-4x (7430) 
మైథునేన సదోచ్ఛిష్టాః కృతే చైవాధరోత్తరే।
మోహాన్మాంసాని ఖాదేత వృక్షమూలే చ యః స్వపేత్॥ 13-194-4 (89043) 
ఆమిషం శీర్షతో యస్య పాదతో యశ్చ సంవిశేత్।
తత ఉచ్ఛిష్టకాః సర్వే బహుచ్ఛిద్రాశ్చ మానవాః॥ 13-194-5 (89044) 
ఉదకే చాప్యమేధ్యాని శ్లేష్మాణం చ ప్రముంచతి।
ఏతే భక్ష్యాశ్చ వధ్యాశ్చ మానుషా నాత్ర సంశయః॥ 13-194-6 (89045) 
ఏవం శీలసమాచారాంధర్షయామో హి మానవాన్।
శ్రూయతాం చ ప్రతీఘాతాన్యైర్న శక్నుమ హింసితుం।  13-194-7 (89046) 
గోరోచనాసమాలంభో వచాహస్తశ్చ యో భవేత్।
ఘృతాక్షతం చ యో దద్యాన్మస్తకే తత్పరాయణః॥ 13-194-8 (89047) 
యే చ మాంసం న ఖాదంతి తాన్న శక్నుమ హింసితుం।
యస్య చాగ్నిర్గృహే నిత్యం దివారాత్రౌ చ దీప్యతే॥ 13-194-9 (89048) 
తరక్షోశ్చర్మదంష్ట్రాశ్చ తథైవ గిరికచ్ఛపః।
ఆజ్యధూమో బిడాలశ్చ చ్ఛాగః కృష్ణోఽత పింగలః॥ 13-194-10 (89049) 
యేషామేతాని తిష్ఠంతి గృహేషు గృహమేధినాం।
తాన్యధృష్యాణ్యగారాణి పిశితాశైః సుదారుణైః॥ 13-194-11 (89050) 
లోకానస్మద్విధా యే చ విచరంతి యథాసుఖం।
తస్మాదేతాని గేహేషు రక్షోఘ్నాని విశాంపతే। 
ఏతద్వః కథితం సర్వం యత్ర వః సంశయో మహాన్॥] ॥  13-194-12 (89051) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్నవత్యధికశతతమోఽధ్యాయః॥ 194 ॥

Mahabharata - Anushaasana Parva - Chapter Footnotes

7-194-4 అధరోత్తరే అధర ఉత్తరః శ్రేష్ఠో యత్ర శ్రేష్ఠస్యావమానే కృతే సతి॥ 7-194-5 ఆమిషం మాంసం శిరసి దధానః। పాదతః శయ్యాయాం పాదస్థానే శిరః కృత్వా యః సంవిశేత్॥ 7-194-10 తరక్షోర్వ్యాఘ్రస్య। గిరికచ్ఛపఃక పర్వతదరీశాయీ స్థలకూర్మః॥





అనుశాసనపర్వ - అధ్యాయ 195

॥ శ్రీః ॥

13.195. అధ్యాయః 195 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

రేణుకనామకేన కరేణునా దేవాదీన్ప్రతి దిగ్గజగదితధర్మనివేదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-195-1x"
name="anuzAsana-13-195-1x">[భీష్మ ఉవాచ।

తతః పద్మప్రతీకాశః పద్మోద్భూతః పితామహః।
ఉవాచ వచనం దేవాన్వాసవం చ శచీపతిం॥ 13-195-1 (89052) 
అయం మహాబలో నాగో రసాతలచరో బలీ।
తేజస్వీ రేణుకో నామ మహాసత్వపరాక్రమః॥ 13-195-2 (89053) 
అతితేజస్వినః సర్వే మహావీర్యా మహాగజాః।
ధారయంతి మహీం కృత్స్నాం సశైలవనకాననాం॥ 13-195-3 (89054) 
భవద్భిః సమనుజ్ఞాతో రేణుకస్తాన్మహాగజాన్।
ధర్మగుహ్యాని సర్వాణి గత్వా పృచ్ఛతు తత్ర వై॥ 13-195-4 (89055) 
పితామహవచఃక శ్రుత్వా తే దేవా రేణుకం తదా।
ప్రేషయామాసురవ్యగ్రా యత్ర తే ధరణీధరాః॥ 13-195-5 (89056) 
రేణుక ఉవాచ। 13-195-6x (7431) 
అనుజ్ఞాతోఽస్మి దేవైశ్చ పితృభిస్చక మహాబలాః।
ధర్మగుహ్యాని యుష్మాకం శ్రోతుమిచ్ఛామి తత్త్వతః। 
కథయధ్వం మహాభాగా యద్వస్తత్త్వం మనీషితం॥  13-195-6 (89057) 
దిగ్గజా ఊచుః। 13-195-7x (7432) 
కార్తికే మాసి చాశ్లేషా బహులస్యాష్టమీ శివా।
తేన నక్షత్రయోగేన యో దదాతి గుడౌదనం। 
ఇమం మంత్రం జపచ్ఛ్రాద్ధే యతాహారో హ్యకోపనః॥  13-195-7 (89058) 
బలదేవప్రభృతయో యే నాగా బలవత్తరాః।
అనంతా హ్యక్షయా నిత్యం భోగినః సుమహాబలాః॥ 13-195-8 (89059) 
తేషాం కులోద్భవా యే చ మహాభూతా భుజంగమాః।
తే మే బలిం ప్రయచ్ఛంతు బలతేజోభివృద్ధయే॥ 13-195-9 (89060) 
యదా నారాయణః శ్రీమానుజ్జహార వసుంధరాం।
తద్బలం తస్య దేవస్య ధరాముద్ధరతస్తథా॥ 13-195-10 (89061) 
ఏవముక్త్వా బలిం తత్ర వల్మీకే తు నివేదయేత్॥  13-195-11 (89062) 
గజేంద్రకుసుమాకీర్ణం నీలవస్త్రానులేపనం।
నిర్వపేత్తం తు వల్మీకే అస్తం యాతే దివాకరే॥ 13-195-12 (89063) 
ఏవం తుష్టాస్తతః సర్వే అధస్తాద్భారపీడితాః।
శ్రమం తం నావబుధ్యామో ధారయంతో వసుంధరాం॥ 13-195-13 (89064) 
ఏవం మన్యామహే సర్వే భారార్తా నిరపేక్షిణః।
బ్రాహ్మణః క్షత్రియో వైశ్యః శూద్రో వా యద్యుపోషితః॥ 13-195-14 (89065) 
ఏవం సంవత్సరం కృత్వా దానం బహుఫలం లభేత్।
వల్మీకే బలిమాదాయ తన్నో బహుఫలం మతం॥ 13-195-15 (89066) 
యే చ నాగా మహావీర్యాస్త్రిషు లోకేషు కృత్స్నశః।
కృతాతిథ్యా భవేయుస్తే శతం వర్షాణి తత్త్వతః॥ 13-195-16 (89067) 
దిగ్గజానాం చ తచ్ఛ్రుత్వా దేవతాః పితరస్తథా।
ఋషయశ్చ మహాభాగాః పూజయంతి స్మ రేణుకం॥] ॥  13-195-17 (89068) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచనవత్యధికశతతమోఽధ్యాయః॥ 195 ॥

Mahabharata - Anushaasana Parva - Chapter Footnotes

7-195-2 నాగో గజః॥





అనుశాసనపర్వ - అధ్యాయ 196

॥ శ్రీః ॥

13.196. అధ్యాయః 196 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ దేవాదీన్ప్రతి గోప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-196-1x"
name="anuzAsana-13-196-1x">[మహేశ్వర ఉవాచ।

సారముద్ధృత్య యుష్మాభిః సాధుధర్మ ఉదాహృతః।
ధర్మగుహ్యమిదం మత్తః శృణుధ్వం సర్వ ఏవ హ॥ 13-196-1 (89069) 
యేషాం ధర్మాశ్రితా బుద్ధిఃక శ్రద్దధానాశ్చ యే నరాః।
తేషాం స్యాదుపదేష్టవ్యః సరహస్యో మహాఫలః॥ 13-196-2 (89070) 
నిరుద్విగ్నస్తు యో దద్యాన్మాసమేకం గవాహ్నికం।
ఏకభక్తం తథాఽశ్నీయాచ్ఛ్రూయతాం తస్య యత్ఫలం॥ 13-196-3 (89071) 
ఇమా గావో మహాభాగాః పవిత్రం పరమం స్మృతాః।
త్రీన్లోకాంధానయంతి స్మ సదేవాసురమానుపాన్॥ 13-196-4 (89072) 
తాసు చైవ మహాపుణ్యం శుశ్రూషా చ మహాఫలం।
అహన్యహని ధర్మేణ యుజ్యతే వై గవాహ్నికః॥ 13-196-5 (89073) 
మయా హ్యేతా హ్యనుజ్ఞాతాః పూర్వమాసన్కృతే యుగే।
తతోఽహమనునీతో వై బ్రహ్మణా పద్మయోనినా॥ 13-196-6 (89074) 
తస్మాద్వ్రజస్థానగతస్తిష్ఠత్యుపరి మే వృషః।
రమేఽహం సహ గోభిశ్చ తస్మాత్పూజ్యాః సదైవ తాః॥ 13-196-7 (89075) 
మహాప్రభావా వరదా వరం దద్యురుపాసితాః।
తా గావోఽస్యానుమన్యంతే సర్వకర్మసు యుత్ఫలం॥ 13-196-8 (89076) 
తస్య తత్ర చతుర్భాగో యో దదాతి గవాహ్నికం॥] ॥  13-196-9 (89077) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షణ్ణవత్యధికశతతమోఽధ్యాయః॥ 196 ॥





అనుశాసనపర్వ - అధ్యాయ 197

॥ శ్రీః ॥

13.197. అధ్యాయః 197 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

స్కందేన దేవాదీన్ప్రతి ధర్మరహస్యవిశేషకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-197-1x"
name="anuzAsana-13-197-1x">[స్కంద ఉవాచ।

మమాప్యనుమతో ధర్మస్తం శృణుధ్వం సమాహితాః।
నీలషండస్య శృంగాభ్యాం గృహీత్వా మృత్తికాం తు యః॥ 13-197-1 (89078) 
అభిషేకం త్ర్యహం కుర్యాత్తస్య ధర్మం నిబోధత।
శోధయేదశుభం సర్వమాధిపత్యం పరత్ర చ॥ 13-197-2 (89079) 
యావచ్చ జాయతే మర్త్యస్తావచ్ఛూరో భవిష్యతి।
ఇదం చాప్యపరం గుహ్యం సరహస్యం నిబోధత॥ 13-197-3 (89080) 
ప్రగృహ్యౌదుంబరం పాత్రం పక్వాన్నం మధునా సహ।
సోమస్యోత్తిష్ఠమానస్యి పౌర్ణమాస్యాం బలిం హరేత్॥ 13-197-4 (89081) 
తస్య ధర్మఫలం నిత్యం శ్రద్దధానా నిబోధత।
సాధ్యా రుద్రాస్తథాఽఽదిత్యా విశ్వేదేవాస్తథాఽశ్వినౌ  13-197-5 (89082) 
మరుతో వసవశ్చైవ ప్రతిగృహ్ణంతి తం బలిం।
సోమశ్చ వర్ధతే తేన సముద్రశ్చ మహోదధిః॥ 13-197-6 (89083) 
ఏష ధర్మో మయోద్దిష్టః సరహస్యః సుఖావహః॥  13-197-7 (89084) 
విష్ణురువాచ। 13-197-8x (7433) 
ధర్మగుహ్యాని సర్వాణి దేవతానాం మహాత్మనాం।
ఋషీణాం చైవ గుహ్యాని యః పఠేదాహ్నికం సదా॥ 13-197-8 (89085) 
శృణుయాద్వాఽనసూయుర్యః శ్రద్దధానః సమాహితః।
నాస్య విఘ్నః ప్రభవతి భయం చాస్య న విద్యతే॥ 13-197-9 (89086) 
యే చ ధర్మాః శుభాః పుణ్యాః సరహస్యా ఉదాహృతాః।
తేషాం ధర్మఫలం తస్య యః పఠేత జితేంద్రియః॥ 13-197-10 (89087) 
నాస్య పాపం ప్రభవతి న చ పాపేన లిప్యతే।
పఠేద్వా శ్రావయేద్వాఽపి శ్రుత్వా వా లభతే ఫలం॥ 13-197-11 (89088) 
భుంజతే పితరో దేవా హవ్యం కవ్యమథాక్షయం।
శ్రావయంశ్చాపి విప్రేంద్రాన్పర్వసు ప్రయతో నరః॥ 13-197-12 (89089) 
ఋషీణాం దేవతానాం చ పితౄణాం చైవ నిత్యదా।
భవత్యభిమతః శ్రీమాంధర్మేషు ప్రయతః సదా॥ 13-197-13 (89090) 
కృత్వాఽపి పాపకం కర్మ మహాపాతకవర్జితం।
రహస్యధర్మం శ్రుత్వేమం సర్వపాపైః ప్రముచ్యతే॥ 13-197-14 (89091) 
భీష్మ ఉవాచ। 13-197-15x (7434) 
ఏతద్ధర్మరహస్యం వై దేవతానాం నరాధిప।
వ్యాసోద్దిష్టం మయా ప్రోక్తం సర్వదేవనమస్కృతం॥ 13-197-15 (89092) 
పృథివీ రత్నసంపూర్ణా జ్ఞానం చేదమనుత్తమం।
ఇదమేవ తతః శ్రావ్యమితి మన్యేత ధర్మవిత్॥ 13-197-16 (89093) 
నాశ్రద్దధానాయ న నాస్తికాయ
న నష్టధర్మాయి న నిర్ఘృణాయ। 
న హేతుదుష్టాయ గురుద్విషే వా
నానాత్మభూతాయ నివేద్యమేతత్॥ ॥  13-197-17 (89094) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తనవత్యధికశతతమోఽధ్యాయః॥ 197 ॥





అనుశాసనపర్వ - అధ్యాయ 198

॥ శ్రీః ॥

13.198. అధ్యాయః 198 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భాష్మేణి యుధిష్ఠిరంప్రతి భోజ్యాభోజ్యాన్నకానాం భోజనీయానాం జనానాం చ వివేచనం॥ 1 ॥

Mahabharata - Anushaasana Parva - Chapter Text

<a id="anuzAsana-13-198-1x"
name="anuzAsana-13-198-1x">యుధిష్ఠిర ఉవాచ।

కే భోజ్యా బ్రాహ్మణస్యేహ కే భోజ్యాః క్షత్రియస్య హ।
తథా వైశ్యస్య కే భోజ్యాః కే శూద్రస్య చ భారత॥ 13-198-1 (89095) 
భీష్మ ఉవాచ। 13-198-2x (7435) 
బ్రాహ్మణా బ్రాహ్మణస్యేహ భోజ్యా యే చైవ క్షత్రియాః।
వైశ్యాశ్చాపి తథా భోజ్యాః శూద్రాశ్చ పరివర్జితాః॥ 13-198-2 (89096) 
బ్రాహ్మణాః క్షత్రియా వైశ్యా భోజ్యా వై క్షత్రియస్య హ।
వర్జనీయాస్తు వై శూద్రాః సర్వభక్షా వికర్మిణః॥ 13-198-3 (89097) 
వైశ్యాస్తు భోజ్యా విప్రాణాం క్షత్రియాణాం తథైవ చ।
నిత్యాగ్నయో వివిక్తాశ్చ చాతుర్మాస్యరతాశ్చ యే॥ 13-198-4 (89098) 
శూద్రాణామథ యో భుంక్తే స భుంక్తే పృథివీమలం।
మలం నృణాం స పిబతి మలం భుంక్తే జనస్య చ॥ 13-198-5 (89099) 
శూద్రాణాం యస్తథా భుంక్తే స భుంక్తే పృథివీమలం।
పృథివీమలమశ్నంతి యే ద్విజాః శూద్రభోజినః॥ 13-198-6 (89100) 
శూద్రస్య కర్మనిష్ఠాయాం వికర్మస్థోపి పచ్యతే।
బ్రాహ్మణః క్షత్రియో వైశ్యో వికర్మస్థశ్చ పచ్యతే॥ 13-198-7 (89101) 
స్వాధ్యాయనిరతా విప్రాస్తథా స్వస్త్యయనే నృణాం।
రక్షణే క్షత్రియం ప్రాహుర్వైశ్యం పుష్ట్యర్థమేవ చ॥ 13-198-8 (89102) 
కరోతి కర్మ యద్వైశ్యస్తద్గత్వా హ్యుపజీవతి।
కృషిగోరక్ష్యవాణిజ్యమకుత్సా వైశ్యకర్మణి॥ 13-198-9 (89103) 
శూద్రకర్మ తు యః కుర్యాదవహాయ స్వకర్మ చ।
స విజ్ఞేయో యథా శూద్రో న చ భోజ్యః కదాచన॥ 13-198-10 (89104) 
చికిత్సకః కాండపృష్ఠః పురాఽధ్యక్షః పురోహితః।
సాంవత్సరో వృథాధ్యాయీ సర్వే తే శూద్రసంమితాః॥ 13-198-11 (89105) 
శూద్రకర్మస్వథైతేషు యో భుంక్తే నిరపత్రపః।
అభోజ్యభోజనం భుక్త్వా భయం ప్రాప్నోతి దారుణం॥ 13-198-12 (89106) 
కులం వీర్యం చ తేజశ్చ తిర్యగ్యోనిత్వమేవ చ।
స ప్రయాతి యథా శ్వా వై నిష్క్రియో ధర్మవర్జితః॥ 13-198-13 (89107) 
భుంక్తే చికిత్సకస్యాన్నం తదన్నం చ పురీషవత్।
పుంశ్చల్యన్నం చ మూత్రం స్యాత్కారుకాన్నం చ శోణితం॥ 13-198-14 (89108) 
విద్యోపజీవినోఽన్నం చ యో భుంక్తే సాధుసంమతః।
తదప్యన్నం యథా శౌద్రం తత్సాధుః పరివర్జయేత్॥ 13-198-15 (89109) 
వచనీయస్య యో భుంక్తే తమాహుః శోణితం హ్రదం।
పిశునం భోజనం భుంక్తే బ్రహ్మహత్యాసమం విదుః॥ 13-198-16 (89110) 
అసత్కృతమవజ్ఞాతం న భోక్తవ్యం కదాచన॥  13-198-17 (89111) 
వ్యాధిం కులక్షయం చైవ క్షిప్రం ప్రాప్నోతి బ్రాహ్మణః।
నగరీరక్షిణో భుంక్తే శ్వపచప్రవణో భవేత్॥ 13-198-18 (89112) 
గోఘ్నే చ బ్రాహ్మణఘ్నే చ సురాపే గురుతల్పగే।
భుక్త్వాఽన్నం జాయతే విప్రో రక్షసాం కులవర్ధనః॥ 13-198-19 (89113) 
న్యాసాపహారిణో భుక్త్వా కృతఘ్నే క్లీబవర్తిని।
జాయతే శబరావాసే మధ్యదేశబహిష్కృతే॥ 13-198-20 (89114) 
అభోజ్యాశ్చైవ భోజ్యాశ్చ మయా ప్రోక్తా యథావిధి।
కిమన్యదద్య కౌంతేయ మత్తస్త్వం శ్రోతుమిచ్ఛసి॥] ॥  13-198-21 (89115) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టనవత్యధికశతతమోఽధ్యాయః॥ 198 ॥

Mahabharata - Anushaasana Parva - Chapter Footnotes

7-198-1 కే భోజ్యా భోజ్యాన్నాః॥ 7-198-4 వైశ్యా భోజ్యా భోజనీయాః॥ 7-198-7 శూద్రస్య కర్మనిష్ఠాయాం సేవాయాం వర్తమానో వికర్మస్థో విశిష్టకర్మస్థః సంధ్యావందనాదియుక్తోఽపి పచ్యతే నరకే ఇతి శేషః॥ 7-198-11 కాండపృష్ఠోఽధమః॥ 7-198-16 పిశునం తత్సంబంధి॥ 7-198-18 నగరీం రక్షతి తస్య॥





అనుశాసనపర్వ - అధ్యాయ 199

॥ శ్రీః ॥

13.199. అధ్యాయః 199 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి అప్రతిగ్రాహ్యప్రతిగ్రహే అభోజ్యభోజనే చ ప్రాయశ్చిత్తకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-199-1x"
name="anuzAsana-13-199-1x">[యుధిష్ఠిర ఉవాచ।

ఉక్తాస్తు భవతా భోజ్యాస్తథాఽభోజ్యాశ్చ సర్వశః।
అత్ర మే ప్రశ్నసందేహస్తన్మే వద పితామహ॥ 13-199-1 (89116) 
బ్రాహ్మణానాం విశేషేణ హవ్యకవ్యప్రతిగ్రహే।
నానావిధేషు భోజ్యేషు ప్రాయశ్చిత్తాని శంస మే॥ 13-199-2 (89117) 
భీష్మ ఉవాచ। 13-199-3x (7436) 
హంత వక్ష్యామి తే రాజన్బ్రాహ్మణానాం మహాత్మనాం।
ప్రతిగ్రహేషు భోజ్యే చ ముచ్యతే యేన పాప్మనః॥ 13-199-3 (89118) 
ఘృతప్రతిగ్రహే చైవ సావిత్రీ సమిదాహుతిః।
తిలప్రతిగ్రహే చైవ సమమేతద్యుధిష్ఠిర॥ 13-199-4 (89119) 
మాంసప్రతిగ్రహే చైవ మధునో లవణస్య చ।
ఆదిత్యోదయనం స్థిత్వా పూతో భవతి బ్రాహ్మణః॥ 13-199-5 (89120) 
కాంచనం ప్రతిగృహ్యాథ జపమానో గురుశ్రుతిం।
కృష్ణాయసం చ వివృతం ధారయన్ముచ్యతే ద్విజః॥ 13-199-6 (89121) 
ఏవం ప్రతిగృహీతేఽథ ధనే వస్త్రే తథా స్త్రియాం।
ఏవమేవ నరశ్రేష్ఠ సువర్ణస్య ప్రతిగ్రహే।  13-199-7 (89122) 
అన్నప్రతిగ్రహే చైవ పాయసేక్షురసే తథా।
ఇక్షుతైలపవిత్రాణాం త్రిసంధ్యేఽప్సు నిమజ్జనం॥ 13-199-8 (89123) 
వ్రీహౌ పుష్పే ఫలే చైవ జలే పిష్టమయే తథా।
యావకే దధిదుగ్ధే చ సావిత్రీం శతశోఽన్వితాం॥ 13-199-9 (89124) 
ఉపానహౌ చ చ్ఛత్రం చ ప్రతిగృహ్యౌర్ధ్వదేహికే।
జపేచ్ఛతం సమాయుక్తస్తేన ముచ్యతే పాప్మనా॥ 13-199-10 (89125) 
క్షేత్రప్రతిగ్రహే చైవ గ్రహసూతకయోస్తథా।
త్రీణి రాత్రాణ్యుపోషిత్వా తేన పాపాద్విముచ్యతే॥ 13-199-11 (89126) 
కృష్ణపక్షే తు యః శ్రాద్ధం పితౄణామశ్నుతే ద్విజః।
అన్నమేతదహోరాత్రాత్పూతో భవతి బ్రాహ్మణః॥ 13-199-12 (89127) 
న చ సంధ్యాముపాసీత న చ జాప్యం ప్రవర్తయేత్।
న సంకిరేత్తదన్నం చ తతః పూయేత బ్రాహ్మణః॥ 13-199-13 (89128) 
ఇత్యర్థమపరాఙ్ణే తు పితౄణాం శ్రాద్ధముచ్యతే।
యథోక్తానాం యదశ్నీయుర్బ్రాహ్మణాః పూర్వకేతితాః॥ 13-199-14 (89129) 
మృతకస్య తృతీయాహే బ్రాహ్మణో యోఽన్నమశ్నుతే।
స త్రివేలం సమున్మజ్జ్య ద్వాదశాహేన శుధ్యతి॥ 13-199-15 (89130) 
ద్వాదశాహే వ్యతీతే తు కృతశౌచో విశేషతః।
బ్రాహ్మణేభ్యో హవిర్దత్త్వా ముచ్యతే తేన పాప్మనా॥ 13-199-16 (89131) 
మృతస్య దశరాత్రేణ ప్రాయశ్చిత్తాని దాపయేత్।
సావిత్రీం రైవతీమిష్టిం కూశ్మాండమఘమర్షణం॥ 13-199-17 (89132) 
మృతకస్య త్రిరాత్రే యః సముద్దిష్టే సమశ్నుతే।
సప్తత్రిషవణం స్నాత్వా పూతో భవతి బ్రాహ్మణః॥ 13-199-18 (89133) 
సిద్ధిమాప్నోతి విపులామాపదం చైవ నాప్నుయాత్॥  13-199-19 (89134) 
యస్తు శూద్రైః సమశ్నీయాద్బ్రాహ్మణోఽప్యేకభోజనే।
అశౌచం విధివత్తస్య శౌచమత్ర విధీయతే॥ 13-199-20 (89135) 
యస్తు వైశ్యైః సహాశ్నీయాద్బ్రాహ్మణోఽప్యేకభోజనే।
స వై త్రిరాత్రం దీక్షిత్వా ముచ్యతే తేన కర్మణా॥ 13-199-21 (89136) 
క్షత్రియైః సహ యోఽశ్నీయాద్బ్రాహ్మణోఽప్యేకభోజనే।
ఆప్లుతః సహ వాసోభిస్తేన ముచ్యేత పాప్మనా॥ 13-199-22 (89137) 
శూద్రాస్య తు కులం హంతి వైశ్యస్య పశుబాంధవాన్।
క్షత్రియస్య శ్రియం హంతి బ్రాహ్మణస్య సువర్చసం॥ 13-199-23 (89138) 
ప్రాయశ్చిత్తం చ శాంతిం చ జుహుయాత్తేన ముచ్యతే।
సావిత్రీం రైవతీమిష్టిం కూశ్మాండమఘమర్షణం।  13-199-24 (89139) 
తథోచ్ఛిష్టమథాన్యోన్యం సంప్రాశేన్నాత్ర సంశయః।
రోచనా విరజా రాత్రిర్మంగలాలంభనాని చ॥ ॥ 13-199-25 (89140) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనద్విశతతమోధ్యాయః॥ 199 ॥

Mahabharata - Anushaasana Parva - Chapter Footnotes

7-199-5 ఆదిత్యోదయనం తత్పర్యంతం స్థిత్వా॥ 7-199-6 వివృతం లోకప్రత్యక్షం ధారయన్॥ 7-199-11 గ్రహసూతకయోః కారాగారస్తాశౌచవతోః॥ 7-199-13 నచ సంధ్యాముపాసీతేత్యత్ర అస్నాత ఇతి శేషః। న సంకిరేదితి పునర్భోజన న కుర్యాదిత్యర్థః॥ 7-199-14 అశ్నీయురిత్యర్థమితి సంబంధే అపరాహ్ణే క్షుద్బోధాత్సంయగన్నమశ్నంత్విత్యర్థః। కేతితాః నిమంత్రితాః॥ 7-199-16 హవిరన్నం। 7-199-17 సావిత్రీం జపన్। రైవతీం రైవతం సామ। ఇష్టిం పవిత్రేష్టిం। కూశ్మాండం యద్దేవాదేవహేడనమిత్యనువాకపంచకం। అఘమర్షణం జలే నిమజ్జ్య దశ ప్రణవసంయుక్తగాయత్ర్యాః ఋతంచేతి తృచస్య వా త్రిర్జపః॥ 7-199-20 అశౌచం ప్రాయశ్చిత్తాభావ ఏవ॥ 7-199-25 విరజా దూర్వా రాత్రిర్హరిద్రేతి విశ్వః॥





అనుశాసనపర్వ - అధ్యాయ 200

॥ శ్రీః ॥

13.200. అధ్యాయః 200 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి దృష్టాంతప్రదర్శనపూర్వకం దానప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-200-1x"
name="anuzAsana-13-200-1x">యుధిష్ఠిర ఉవాచ।

దానేన వర్తతేత్యాహ తపసా చైవ భారత।
తదేతన్మే మనోదుఃశం వ్యపోహ త్వం పితామహ। 
కింస్విత్పృథివ్యాం హ్యేతన్మే భవాఞ్శంసితుమర్హతి॥  13-200-1 (89141) 
భీష్మ ఉవాచ। 13-200-2x (7437) 
శృణు యైర్ధర్మనిరతైస్తపసా భావితాత్మభిః।
లోకా హ్యసంశయం ప్రాప్తా దానపుణ్యరతైర్నృపైః॥ 13-200-2 (89142) 
సత్కృతశ్చ తథాఽఽత్రేయః శిష్యేభ్యో బ్రహ్మ నిర్గుణం।
ఉపదిశ్య తదా రాజన్గతో లోకాననుత్తమాన్॥ 13-200-3 (89143) 
శిబిరోశీనరః ప్రాణాన్ప్రియస్య తనయస్య చ।
బ్రాహ్మణార్థముపాకృత్య నాకపృష్ఠమితో గతః॥ 13-200-4 (89144) 
ప్రతర్దనః కాశిపతిః ప్రదాయ తనయం స్వకం।
బ్రాహ్మణాయాతులాం కీర్తిమిహ చాముత్ర చాశ్నుతే॥ 13-200-5 (89145) 
రంతిదేవశ్చ సాంకృత్యో వసిష్ఠాయ మహాత్మనే।
అర్ఘ్యం ప్రదాయ విధివల్లేభే లోకాననుత్తమాన్॥ 13-200-6 (89146) 
దివ్యం శతశలాకం చ యజ్ఞార్థం కాంచనం శుభం।
ఛత్రం దేవావృధో దత్త్వా బ్రాహ్మణాయాస్థితో దివం॥ 13-200-7 (89147) 
భగవానంబరీషశ్చ బ్రాహ్మణాయామితౌజసే।
ప్రదాయ సకలం రాష్ట్రం సురోలకమవాప్తవాన్॥ 13-200-8 (89148) 
సావిత్రః కుండలం దివ్యం యానం చ జనమేజయః।
బ్రాహ్మణాయ చ గా దత్త్వా గతో లోకాననుత్తమాన్॥ 13-200-9 (89149) 
వృషాదర్భిశ్చ రాజర్షీ రత్నాని వివిధాని చ।
రంయాంశ్చావసథాందత్త్వా ద్విజేభ్యో దివమాగతః॥ 13-200-10 (89150) 
నిమీ రాష్ట్రం చ వైదర్భిః కన్యాం దత్త్వా మహాత్మనే।
అగస్త్యాయ గతః స్వర్గం సపుత్రపశుబాంధవః॥ 13-200-11 (89151) 
జామదగ్న్యశ్చ విప్రాయ భూమిం దత్త్వా మహాయశాః।
రామోఽక్షయాంస్తథా లోకాంజగామ మనసోఽధికాన్॥ 13-200-12 (89152) 
అవర్షతి చ పర్జన్యే సర్వభూతాని దేవరాట్।
వసిష్ఠో జీవయామాస యేన యాతోఽక్షయాం గతిం॥ 13-200-13 (89153) 
రామో దాశరథిశ్చైవ హుత్వా యజ్ఞేషు వై వసు।
సగతో హ్యక్షయాఁల్లోకాన్యస్య లోకే మహద్యశః॥ 13-200-14 (89154) 
కక్షసేనశ్చ రాజర్షిర్వసిష్ఠాయ మహాత్మనే।
న్యాసం యథావత్సంన్యస్య జగామి సుమహాయశః॥ 13-200-15 (89155) 
కరంధమస్య పౌత్రస్తు మరుత్తోఽవిక్షితః సుతః।
కన్యామాంగిరసే దత్త్వా దివామాశు జగామ సః॥ 13-200-16 (89156) 
బ్రహ్మదత్తశ్చ పాంచాల్యో రాజా ధర్మభృతాంవరః।
నిధిం శంఖమనుజ్ఞాప్య జగామ పరమాం గతిం॥ 13-200-17 (89157) 
రాజా మిత్రసహశ్చైవ వసిష్ఠాయ మహాత్మనే।
మదయంతీం ప్రియాం భార్యాం దత్త్వా చ త్రిదివం గతః॥ 13-200-18 (89158) 
మనోః పుత్రశ్చ సుద్యుంనో లిఖితాయ మహాత్మనే।
దండముద్ధృత్య ధర్మేణ గతో లోకాననుత్తమాన్॥ 13-200-19 (89159) 
సహస్రచిత్యో రాజర్షిః ప్రాణానిష్టాన్మహాయశాః।
బ్రాహ్మణార్థే పరిత్యజ్య గతో లోకాననుత్తమాన్॥ 13-200-20 (89160) 
సర్వకామైశ్చ సంపూర్ణం దత్త్వా వేశ్మ హిరణ్మయం।
మౌద్గల్యాయ గతః స్వర్గం శతద్యుంనో మహీపతిః॥ 13-200-21 (89161) 
భక్ష్యభోజ్యస్య చ కృతాన్రాశయః పర్వతోపమాన్।
శాండిల్యాయ పురా దత్త్వా సుమన్యుర్దివమాస్థితః॥ 13-200-22 (89162) 
నాంనా చ ద్యుతిమాన్నామ సాల్వరాజో మహాద్యుతిః।
దత్త్వా రాజ్యమృచీకాయ గతో లోకాననుత్తమాన్॥ 13-200-23 (89163) 
మదిరాశ్వశ్చ రాజర్షిర్దత్త్వా కన్యాం సుమధ్యమాం।
హిరణ్యహస్తాయ గతో లోకాందేవైరధిష్ఠితాన్॥ 13-200-24 (89164) 
లోమపాదశ్చ రాజర్షిః శాంతాం దత్త్వా సుతాం ప్రభుః।
ఋశ్యశృంగాయ విపులైః సర్వైః కామైరయుజ్యత॥ 13-200-25 (89165) 
కౌత్సాయ దత్త్వా కన్యాం తు హంసీం నామ యశస్వినీం।
గతోఽక్షయానతో లోకాన్రాజర్షిశ్చ భగీరథః॥ 13-200-26 (89166) 
దత్త్వా శతసహస్రం తు గవాం రాజా భగీరథః।
స వత్సానాం కోహలాయ గతో లోకాననుత్తమాన్॥ 13-200-27 (89167) 
ఏతే చాన్యే చ బహవో దానేన తపసా చ హ।
యుధిష్ఠిర గతాః స్వర్గం నివర్తంతే పునఃపునః॥ 13-200-28 (89168) 
తేషాం ప్రతిష్ఠితా కీర్తిర్యావత్స్థాస్యతి మేదినీ।
గృహస్థైర్దానతపసా యైర్లోకా వై వినిర్జితాః॥ 13-200-29 (89169) 
శిష్టానాం చరితం హ్యేతత్కీర్తితం మే యుధిష్ఠిర।
దానయజ్ఞప్రజాసర్గైరేతే హి దివమాస్థితాః॥ 13-200-30 (89170) 
దత్త్వా తు సతతం తేఽస్తు కౌరవాణాం ధురంధర।
దానయజ్ఞక్రియాయుక్తా బుద్ధిర్ధర్మోపచాయినీ॥ 13-200-31 (89171) 
యత్ర తే నృపశార్దూల సందేహో వై భవిష్యతి।
శ్వః ప్రభాతే హి వక్ష్యామి సంధ్యా హి సముపస్థితా॥ ॥ 13-200-32 (89172) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విశతతమోఽధ్యాయః॥ 200 ॥

Mahabharata - Anushaasana Parva - Chapter Footnotes

7-200-1 దానతపసోర్మధ్యే కిం శ్రేష్ఠమితి ప్రశ్నః। వర్తతే స్వర్గే ఇతి శేషః సంధిరార్షః॥ 7-200-9 సావిత్రః కర్ణః॥ 7-200-12 మనసో మనఃసంకల్పాదప్యధికాన్॥ 7-200-13 దేవరాట్ భూదేవారాట్ వసిష్ఠః॥ 7-200-15 న్యాసం దానరూపేణ స్థాపనం॥ 7-200-17 అనుజ్ఞాప్య దత్త్వా॥ 7-200-19 దండం చోరయోగ్యం హస్తచ్ఛేదరూపం॥ 7-200-22 రాశయః రాశీన్॥





అనుశాసనపర్వ - అధ్యాయ 201

॥ శ్రీః ॥

13.201. అధ్యాయః 201 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి దానస్య పంచవిధత్వకథనపూర్వకం తత్తల్లక్ష్యప్రదర్శనం॥ 1 ॥

Mahabharata - Anushaasana Parva - Chapter Text

<a id="anuzAsana-13-201-1x"
name="anuzAsana-13-201-1x">[యుధిష్ఠిర ఉవాచ।

శ్రుతం మే భవతస్తాత సత్యవ్రతపరాక్రమ।
దానధర్మేణ మహతా యే ప్రాప్తాస్త్రిదివం నృపాః॥ 13-201-1 (89173) 
ఇమాంస్తు శ్రోతుమిచ్ఛామి ధ్రమాంధర్మభృతాంవర।
దానం కతివిధం దేయం కిం తస్య చ ఫలం లభేత్॥ 13-201-2 (89174) 
కథం కేభ్యస్చ ధర్ంయం చ దానం దాతవ్యమిష్యతే।
కైః కారణైః కతివిధం శ్రోతుమిచ్ఛామి తత్త్వతః॥ 13-201-3 (89175) 
భీష్మ ఉవాచ। 13-201-4x (7438) 
శృణు తత్త్వేన కౌంతేయ దానం ప్రతి మమానఘ।
యథా దానం ప్రదాతవ్యం సర్వవర్ణేషు భారత॥ 13-201-4 (89176) 
ధర్మాదర్థాద్భయాత్కామాత్కారుణ్యాదితి భారత।
దానం పంచవిధం జ్ఞేయం కారణైర్యైర్నిబోధ తత్॥ 13-201-5 (89177) 
ఇహ కీర్తిమవాప్నోతి ప్రేత్య చానుత్తమం సుఖం।
ఇతి దానం ప్రదాతవ్యం బ్రాహ్మణేభ్యోఽనసూయతా॥ 13-201-6 (89178) 
దదాతి వా దాస్యతి వా మహ్యం దత్తమనేన వా।
ఇత్యర్తిభ్యో నిశంయైవ సర్వం దాతవ్యమర్థినే॥ 13-201-7 (89179) 
నాస్యాహం న మదీయోఽయం పాపం కుర్యాద్విమానితః।
ఇతి దద్యాద్భయాదేవ దృఢం మూఢాయ పండితః॥ 13-201-8 (89180) 
ప్రియో మే యం ప్రియోఽస్యాహమితి సంప్రేక్ష్య బుద్ధిమాన్।
వయస్యాయైవమక్లిష్టం దానం దద్యాదతంద్రితః॥ 13-201-9 (89181) 
దీనశ్చ యాచతే చాయమల్పేనాపి హి తుష్యతి।
ఇతి దద్యాద్దరిద్రాయ కారుణ్యాదితి సర్వథా॥ 13-201-10 (89182) 
ఇతి పంచవిధం దానం పుణ్యకీర్తివివర్ధనం।
యథాశక్త్యా ప్రదాతవ్యమేవమాహ ప్రజాపతిః॥] ॥  13-201-11 (89183) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకాధికద్విశతతమోఽధ్యాయః॥ 201 ॥

Mahabharata - Anushaasana Parva - Chapter Footnotes

7-201-6 ధర్మద్దానం వ్యాచష్టే ఇహేతి॥ 7-201-7 అర్థాదిత్యస్య లక్షణమాహ దదాతీతి॥





అనుశాసనపర్వ - అధ్యాయ 202

॥ శ్రీః ॥

13.202. అధ్యాయః 202 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణ భీష్మంప్రతి సప్రశంసనం పునర్ధర్మకథనప్రార్థనా॥ 1 ॥

Mahabharata - Anushaasana Parva - Chapter Text

<a id="anuzAsana-13-202-1x"
name="anuzAsana-13-202-1x">వైశంపాయన* ఉవాచ।

అనుశాస్య శుభైర్వాక్యైర్భీష్మమాహ మహామతిః।
ప్రీత్యా పునః స శుశ్రూషుర్వచనం యద్యుధిష్ఠిరః॥ 13-202-1 (89184) 
జనమేజయ ఉవాచ। 13-202-2x (7439) 
పితామహో మే విప్రర్షే భీష్మం కాలవశం గతం।
కిమపృచ్ఛత్తదా రాజా సర్వసామాజికం హితం॥ 13-202-2 (89185) 
ఉభయోర్లోకయోర్యుక్తం పురుషార్థమనుత్తమం।
తన్మే వద మహాప్రాజ్ఞ శ్రోతుం కౌతూహలం హి మే॥ 13-202-3 (89186) 
వైశంపాయన ఉవాచ। 13-202-4x (7440) 
భూయ ఏవ మహారాజ శృణు ధర్మసముచ్చయం।
యదపృచ్ఛత్తదా రాజా కుంతీపుత్రో యుధిష్ఠిరః॥ 13-202-4 (89187) 
శరతల్పగతం భీష్మం సర్వపార్థివసన్నిధౌ।
అజాతశత్రుః ప్రీతాత్మా పునరేవాభ్యభాషత॥ 13-202-5 (89188) 
పితామహ మహాప్రాజ్ఞ సర్వశాస్త్రవిశారదః।
శ్రూయతాం మే హి వచనమర్థిత్వాత్ప్రబ్రవీంయహం॥ 13-202-6 (89189) 
పరావరజ్ఞో భూతానాం దయావాన్సర్వజంతుషు।
ఆగమైర్బహుభిః ప్రీతో భవాన్నః పరమం కులే॥ 13-202-7 (89190) 
త్వాదృశో దుర్లభో లోకే సాంప్రతం జ్ఞానసంయుతః।
భవతా గురుణా చైవ ధన్యాశ్చైవ వయం ప్రభో॥ 13-202-8 (89191) 
అయం స కాలః సంప్రాప్తో దుర్లభైర్జ్ఞాతిబాంధవైః।
శాస్తా తు నాస్తి నః కశ్చిత్త్వదృతే పురుషర్షభ॥ 13-202-9 (89192) 
తస్మాద్ధర్మార్థసహితమాయత్యాం చ హితోదయం।
ఆశ్చర్యం పరమం వాక్యం శ్రోతుమిచ్ఛామి భారత॥ 13-202-10 (89193) 
అయం నారాయణః శ్రీమన్సర్వపార్థివసన్నిధౌ।
భవంతం బహుమానాచ్చ ప్రణయాచ్చైవ సేవతే॥ 13-202-11 (89194) 
అస్యైవ తు సమక్షం నః పార్తివానాం తథైవ చ।
ఇతివృత్తం పురాణం చ శ్రోతౄణాం పరమం హితం॥ 13-202-12 (89195) 
యది తేఽహమనుగ్రాహ్యో భ్రాతృభిః సహితోఽనఘ।
మత్ప్రియార్థం హి కౌరవ్య స్నేహాద్భాషితుమర్హసి॥ 13-202-13 (89196) 
వైశంపాయన ఉవాచ। 13-202-14x (7441) 
తస్య తద్వచనం శ్రుత్వా స్నేహాదాగతవిక్లవః।
ప్రవిబన్నివ తం దృష్ట్వా భీష్మో వచనమబ్రవీత్॥ 13-202-14 (89197) 
శృణు రాజన్పురావృత్తిమితిహాసం పురాతనం।
ఏతావదుక్త్వా గాంగేయః ప్రణంయ శిరసా హరిం। 
ధర్మరాజం సమీక్ష్యేదం పునర్వక్తుం సమారభత్॥ ॥  13-202-15 (89198) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వ్యధికద్విశతతమోఽధ్యాయః॥ 202 ॥

Mahabharata - Anushaasana Parva - Chapter Footnotes

7-202-1x * ఏకోత్తరద్విశతతమాధ్యాయాత్పరం ఏకపంచాశదధికద్విశతతమాద్యాయాత్పూర్వం మధ్యే పరిదృశ్యమానైకోనపంచాశదధ్యాయప్రతినిధితయా ఔత్తరాహకోశే అష్టావేవాధ్యాయాః పరిదృశ్యంతే। తేచానుపూర్వీభేదేన తదర్థైకదేశప్రతిపాదకాఏవ దృశ్యంతే నతు తదనుక్తార్థప్రతిపాదకాః॥





అనుశాసనపర్వ - అధ్యాయ 203

॥ శ్రీః ॥

13.203. అధ్యాయః 203 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కృష్ణేన పుత్రార్థం కైలాసే తపశ్చరణం॥ 1 ॥ తత్ర కృష్ణదర్శనాయ నారదాదీనామాగమనం॥ 2 ॥ కృష్ణేన స్వముఖనిఃసృతాగ్నినా తత్పర్వతస్య భస్మీకరణం॥ 3 ॥ తథా పునః ప్రసన్నదృష్ట్యా గిరేరుజ్జీవనం॥ 4 ॥ తథా నారదాదీన్ప్రతి తత్కారణకథనం॥ 5 ॥

Mahabharata - Anushaasana Parva - Chapter Text

<a id="anuzAsana-13-203-1x"
name="anuzAsana-13-203-1x">భీష్మ ఉవాచ।

అయం నారాయణః శ్రీమాన్పుత్రార్థే వ్రతకాంక్షయా।
దీక్షితోఽభూన్మహాబాహుః పురా ద్వాదశవార్షికం॥ 13-203-1 (89199) 
దీక్షితం కేశవం ద్రష్టుమభిజగ్ముర్మహర్షయః।
సేవిత్వా చ మహాత్మానః ప్రీయమాణం జనార్దనం॥ 13-203-2 (89200) 
నారదః పర్వతశ్చైవ కృష్ణద్వైపాయనస్తథా।
దేవలః కాశ్యపశ్చైవ హస్తికాశ్యప ఏవ చ। 
జమదగ్నిశ్చ రాజేంద్ర ధౌంయో వాల్మీకిరేవ చ॥  13-203-3 (89201) 
అపరేఽపి తపఃసిద్ధాః సత్యవ్రతపరాయణాః।
శిష్యైరనుగతాః సర్వే బ్రహ్మవిద్భిరకల్మషైః॥ 13-203-4 (89202) 
కేశవస్తానభిగతాన్ప్రీత్యా సంపరిగృహ్య చ।
తేషామతిథిసత్కారం పూజనార్థం కులోచితం। 
దేవకీతనయో హృష్టో దేవతుల్యమకల్పయత్॥  13-203-5 (89203) 
ఉపవిష్టేషు సర్వేషు విష్టరేషు తదాఽనఘ।
విశ్వస్తేష్వ్నభితుష్టేషు కేశవార్చనయా పునః॥ 13-203-6 (89204) 
పరస్పరం కథా దివ్యాః ప్రావర్తంత మనోరమాః।
విష్ణోర్నారాయణస్యైవ ప్రసాదాత్కథయామి తాః॥ 13-203-7 (89205) 
తస్యైవ వ్రతచర్యాయాం మునిభిర్విస్మితం పురా।
యత్ర గోవృషభాంకస్య ప్రభావోఽభూన్మహాత్మనః॥ 13-203-8 (89206) 
యత్ర దేవీ మహాదేవమపృచ్ఛత్సంశయాన్పురా।
కథయామాస సర్వాంస్తాందేవ్యాః ప్రియచికీర్షయా॥ 13-203-9 (89207) 
ఉమాపత్యోశ్చ సంవాదం శృణు తాత మనోరమం।
వర్ణాశ్రమాణాం ధర్మశ్చ తత్ర తాత సమాహితః॥ 13-203-10 (89208) 
ఋషిధర్మశ్చ నిఖిలో రాజధర్మస్చ పుష్కలః।
గృహస్థధర్మశ్చ శుభః కర్మపాకఫలాని చ॥ 13-203-11 (89209) 
దేవగుహ్యం చ వివిధం దానధర్మవిధిస్తథా।
విధానమత్ర ప్రోక్తం యద్యమస్య నియమస్య చ॥ 13-203-12 (89210) 
యమలోకవిధానం చ స్వర్గలోకగతిస్తథా।
ప్రాణమోక్షవిధిశ్చైవ తీర్థచర్యా చ పుష్కలా॥ 13-203-13 (89211) 
మోక్షధర్మవిధానం చ సాంఖ్యయోగసమన్వితం।
స్త్రీధర్మశ్చ స్వయం దేవ్యా దేవదేవాయ భాషితః॥ 13-203-14 (89212) 
ఏవమాది శుభం సర్వం తత్ర తాత సమాహితం।
రుద్రాణ్యాః సంశయప్రశ్నో యత్ర తాత ప్రవర్తతే॥ 13-203-15 (89213) 
ధన్యం యశస్యమాయుష్యం ధర్ంయం చ పరమం హితం।
పుష్టియోగమిమం దివ్యం కథ్యమానం మయా శృణు॥ 13-203-16 (89214) 
ఇతిహాసమిమం దివ్యం పవిత్రం పరమం శుభం।
సాయం ప్రాతః సదా సంయక్ శ్రోతవ్యం చ బుభూషతా॥ 13-203-17 (89215) 
భీష్మ ఉవాచ। 13-203-18x (7442) 
తతో నారాయణో దేవః సంక్లిష్టో వ్రతచర్యయా।
వహ్నిర్వినిఃసృతో వక్త్రాత్కృష్ణస్యాద్భుతదర్శనః॥ 13-203-18 (89216) 
అగ్నినా తేన మహతా నిఃసృతేన ముఖాద్విభోః।
పశ్యతామేవ సర్వేషాం దగ్ధ ఏవ నగోత్తమః॥ 13-203-19 (89217) 
మృగపక్షిగణాకీర్ణః శ్వాపదైరపి సంకులః।
వృక్షగుల్మలతాకీర్ణో మథితో దీనదర్శనః॥ 13-203-20 (89218) 
పునః స దృష్టమాత్రేణ హరిణా సౌంయచేతసా।
స బభూవ గిరిః క్షిప్రం ప్రఫుల్లద్రుమకాననః॥ 13-203-21 (89219) 
సిద్ధచారణసంఘైశ్చ ప్రసన్నైరుపశోభితః।
మత్తవారణసంయుక్తో నానాపక్షిగణైర్యుతః। 
తదద్భుతమచింత్యం చ సర్వేషామభవద్భృశం॥  13-203-22 (89220) 
తం దృష్ట్వా హృష్టరోమాణః సర్వే మునిగణాస్తదా।
విస్తితాః పరమాయత్తాః సాధ్యసాకులలోచనాః। 
న కించిదబ్రువంస్తత్ర శుభం వా యది వేతరత్॥  13-203-23 (89221) 
తతో నారాయణో దేవో మునిసంఘే తు విస్మితే।
తాన్సమీక్ష్యైవ మధురం బభాషే పుష్కరేక్షణః॥ 13-203-24 (89222) 
కిమర్థం మునిసంఘేఽస్మిన్విస్మయోఽయమనుత్తమః।
ఏతన్మే సంశయం సర్వే యాథాతథ్యేన నందితాః। 
ఋషయో వక్తుమర్హంతి నిశ్చయేనార్థకోవిదాః॥  13-203-25 (89223) 
కేశవస్య వచః శ్రుత్వా తుష్టువుర్మునిపుంగవాః।
భవాన్సృజతి వై లోకాన్భవాన్సంహరతి ప్రజాః। 
భవాఞ్శీతం భవానుష్ణం భవాన్సత్యం భవాన్క్రతుః॥  13-203-26 (89224) 
భవానాదిర్భవానంతో భవతోఽన్యన్న విద్యతే।
స్థావరం జంగమం సర్వం త్వమేవ పురుషోత్తమ॥ 13-203-27 (89225) 
త్వత్తః సర్వమిదం తాత లోకచక్రం ప్రవర్తతే।
త్వమేవార్హసి తద్వక్తుం ముఖాదగ్నివినిర్గమం॥ 13-203-28 (89226) 
ఏతన్నో విస్మయకరం బభూవ మధుసూదన।
తతో విగతసంత్రాసా భవామ పురుషోత్తమ। 
యదిచ్ఛేత్తత్ర వక్తవ్యం కుతోఽస్మాకం నియోగతః॥  13-203-29 (89227) 
శ్రీభగవానువాచ। 13-203-30x (7443) 
నిత్యం హితార్థం లోకానాం భవద్భిః క్రియతే తపః।
తస్మాల్లోకహితం గుహ్యం శ్రూయతాం కథయామి వః॥ 13-203-30 (89228) 
అసురః సాంప్రతం కశ్చిదహితో లోకనాశనః।
మాయాస్త్రకుశలశ్చైవ బలదర్పసమన్వితః॥ 13-203-31 (89229) 
బభూవ స మయా బద్ధో లోకానాం హితకాంయయా।
పుత్రేణ మే వధో దృష్టస్తస్య వై మునిపుంగవాః॥ 13-203-32 (89230) 
తదర్థం పుత్రమేవాహం సిసృక్షుర్వనమాగతః।
ఆత్మనః సదృశం పుత్రమహం జనయితుం వ్రతైః॥ 13-203-33 (89231) 
ఏవం వ్రతపరీతస్య తపస్తీవ్రతయా మమ।
అథాత్మా మమ దేహస్థః సోగ్నిర్భూత్వా వినిఃసృతః॥ 13-203-34 (89232) 
వినిఃసృత్య గతో ద్రష్టుం క్షణేన చ పితామహం।
బ్రహ్మణా మన్మథోఽనంగః పుత్రత్వేన ప్రకల్పితః। 
అనుజ్ఞాతశ్చ తేనైవ పునరాయాన్మమాంతికం॥  13-203-35 (89233) 
ఏవం మే వైష్ణవం తేజో మమ వక్త్రాద్వినిఃసృతం।
తత్తేజసా నిర్మథితః పురతోఽయం గిరిః స్థితః॥ 13-203-36 (89234) 
దృష్ట్వా దాహం గిరేస్తస్య సౌంయభావతయా మమ।
పునః స దృష్టమాత్రేణ గిరిరాసీద్యథా పురా॥ 13-203-37 (89235) 
ఏతద్గుహ్యం యథాతథ్యం కథితం వః సమాసతః।
భవంతో వ్యథితా యేన విస్మితాశ్చ తపోధనాః॥ 13-203-38 (89236) 
ఋషీణామేవముక్త్వా తు తాన్పునః ప్రత్యభాషత॥ ॥  13-203-39 (89237) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్ర్యధికద్విశతతమోఽధ్యాయః॥ 203 ॥





అనుశాసనపర్వ - అధ్యాయ 204

॥ శ్రీః ॥

13.204. అధ్యాయః 204 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కృష్ణేనాశ్చర్యకథనం ప్రార్థితైర్మునిగణైర్నారదంప్రతి తచ్చోదనా॥ 1 ॥

Mahabharata - Anushaasana Parva - Chapter Text

<a id="anuzAsana-13-204-1x"
name="anuzAsana-13-204-1x">శ్రీభగవానువాచ।

భవతాం దర్శనాదేవ ప్రీతిరభ్యధికా మమ।
భవంతస్తు తపఃసిద్ధా భవంతో దివ్యదర్శనాః॥ 13-204-1 (89238) 
సర్వత్ర గతిమంతశ్చ జ్ఞానవిజ్ఞానభావితాః।
గత్యాగతిజ్ఞా లోకానాం సర్వే నిర్దూతకల్మషాః॥ 13-204-2 (89239) 
తస్మాద్భవద్భిర్యత్కించిదృష్టం వాఽప్యథవా శ్రుతం।
ఆశ్చర్యభూతం లోకేషు తద్భవంతో బ్రువంతు మే॥ 13-204-3 (89240) 
యుష్మాభిః కథితం యత్స్యాత్తపసా భావితాత్మభిః
తస్యాదమృతసంకాశం వాఙ్మధుశ్రవణే స్పృహా॥  13-204-4 (89241) 
రాగద్వేషవియుక్తానాం సతతం సత్యవాదినాం।
శ్రద్ధేయం శ్రవణీయం చ వచనం హి సతాం భవేత్॥ 13-204-5 (89242) 
తత్సంయోగం హితం మేఽస్తు న వృథా కర్తుమర్హథ।
భవతాం దర్శనం తస్మాత్సఫలం తు భవేన్మమ॥ 13-204-6 (89243) 
తదహం సజ్జనముఖాన్నిఃసృతం జనసంసది।
కథయిష్యాంయహం బుద్ధ్యా బుద్ధిదీపకరం నృణాం॥ 13-204-7 (89244) 
తదన్యే వర్ధయిష్యంతి పూజయిష్యంతి చాపరే।
వాత్సల్యవిగతాశ్చాన్యే ప్రశంసంతి పురాతనాః॥ 13-204-8 (89245) 
ఏవం బ్రువతి గోవిందే శ్రవణార్థం మహర్షయః।
వాగ్భిః సాంజలిమాలాభిరిదమూచుర్జనార్దనం॥ 13-204-9 (89246) 
అయుక్తమస్మానేవం త్వం వాచా వరద భాషితుం।
త్వచ్ఛాసనముఖాః సర్వే త్వదధీనపరిశ్రమాః॥ 13-204-10 (89247) 
ఏవం పూజయితుం చాస్మాన్న చైవార్హసి కేశవ।
త్వత్తస్త్వన్యం న పశ్యామో యల్లోకే తే న విద్యతే। 
దివి వా భువి వా కించిత్తత్సర్వం హి త్వయా తతం॥  13-204-11 (89248) 
న విద్మహే వయం దేవ కథ్యమానం తవాంతికే।
ఏవముక్తో హృషీకేశః సస్మితం చేదమబ్రవీత్॥ 13-204-12 (89249) 
అహం మానుషయోనిస్థః సాంప్రతం మునిపుంగవాః।
తస్మాన్మానుషవద్వీర్యం మమ జానీత సువ్రతాః। 
భవద్భిః కథ్యమానం చ అపూర్వమివ తద్భవేత్॥  13-204-13 (89250) 
భీష్మ ఉవాచ। 13-204-14x (7444) 
ఏవం సంచోదితాః సర్వే కేశవేన మహాత్మనా।
ఋషయశ్చానువర్తంతే వాసుదేవస్య శాసనం॥ 13-204-14 (89251) 
తతస్త్వృషిగణాః సర్వే నారదం దేవదర్శనం।
అమన్యంత బుధా బుద్ధ్యా సమర్థం తన్నిబోధనే॥ 13-204-15 (89252) 
ఋషిరుగ్రతపాశ్చాయం కేశవస్య ప్రియోఽధికం।
పురాణజ్ఞశ్చ వాగ్మీ చ కారణైస్తం చ మేనిరే॥ 13-204-16 (89253) 
సర్వే తదర్హణం కృత్వా నారదం వాక్యమబ్రువన్॥  13-204-17 (89254) 
భవతా తీర్థయాత్రార్థం చరతా హిమవద్గిరౌ।
దృష్టం వై యత్తదాశ్చర్యం శ్రోతౄణాం పరమం ప్రియం॥ 13-204-18 (89255) 
అతస్త్వమవిశేషేణ హితార్థం సర్వమాదితః।
ప్రియార్థం కేశవస్యాస్య స భవాన్వక్తుమర్హతి॥ 13-204-19 (89256) 
తదా సంయోజితః సర్వైర్ఋషిభిర్నారదస్తదా।
ప్రణంయ శిరసా విష్ణుం సర్వలోకహితే రతం। 
సముద్వీక్ష్య హృషీకేశం వక్తుమేవోపచక్రమే॥  13-204-20 (89257) 
తతో నారాయణసుహృన్నారదో వదతాంవరః।
శంకరస్యోమయా సార్ధం సంవాదమనుభాషత॥ ॥ 13-204-21 (89258) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతురధికద్విశతతమోఽధ్యాయః॥ 204 ॥





అనుశాసనపర్వ - అధ్యాయ 205

॥ శ్రీః ॥

13.205. అధ్యాయః 205 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

నారదేన కృష్ణంప్రతి ఉమామహేశ్వరసంవదానువాదారంభః॥ 1 ॥ నానామునిగణాకీర్ణహిమవత్తటముపవిష్టే మహాదేవే తత్పృష్ఠభాగముపాగతయా పార్వత్యా క్రీడార్థం స్వపాణిభ్యాం తదీయనయనద్వయపిధానం॥ 2 ॥ తదా జగత ఆంధ్యప్రాప్తౌ దేవేన స్వలలాటే తృతీయనేత్రసర్జనం॥ 3 ॥ తత్తేజసా నిర్దగ్ధే గిరౌ దేవీప్రార్థనయా దేవేన పునర్గిరేరుజ్జీవనం॥ 4 ॥

Mahabharata - Anushaasana Parva - Chapter Text

<a id="anuzAsana-13-205-1x"
name="anuzAsana-13-205-1x">నారద ఉవాచ।

భగవంస్తీర్థయాత్రార్థం తథైవ చరతా మయా।
దివ్యమద్భుతసంకాశం దృష్టం హైమవతం వనం॥ 13-205-1 (89259) 
నానావృక్షసమాయుక్తం నానాపక్షిగణైర్వృతం।
నానరత్నగణాకీర్ణం నానాభావసమన్వితం॥ 13-205-2 (89260) 
దివ్యచందనసంయుక్తం దివ్యధూపేన ధూపితం।
దివ్యపుష్పసమాకీర్ణం దివ్యగంధేన వాసితం॥ 13-205-3 (89261) 
సిద్ధచారణసంఘాతైర్భూతసంఘైర్నిషేవితం।
వరిష్ఠాప్సరసాకీర్ణం నాగగంధర్వసంకులం॥ 13-205-4 (89262) 
మృదంగమురజోద్ధుష్టం శంఖవీణాభినాదితం।
నృత్యద్భిర్భూతసంఘైశ్చ సర్వతస్త్వభిశోభితం॥ 13-205-5 (89263) 
నానారూపైర్విరూపైశ్చ భీమరూపైర్భయానకైః।
సింహవ్యాఘ్రోరగమృగైర్బిడాలవదనైస్తథా॥ 13-205-6 (89264) 
స్వరోష్ట్రద్వీపివదనైర్గజవక్త్రైస్తథైవ చ।
ఉలూకశ్యేనవదనైః కాకగృధ్రముఖైస్తథా॥ 13-205-7 (89265) 
ఏవం బహువిధాకారైర్భూతసంఘైర్భృశాకులం।
నానద్యమానం బహుధా హరపారిషదైర్భృశం॥ 13-205-8 (89266) 
ఘోరరూపం సుదుర్దర్శం రక్షోగణశతైర్వృతం।
సమాజం తద్వనే దృష్టం మయా భూతపతేః పురా॥ 13-205-9 (89267) 
ప్రనృత్తాప్సరసం దివ్యం దేవగంధర్వనాదితం।
ప్రథమే వర్షరాత్రే తు మేఘసంఘనినాదితం॥ 13-205-10 (89268) 
నానాబర్హిణసంఘుష్టం గజయూథసమాకులం।
షట్పదైరుపగీతం చ ప్రథమే మాసి మాధవే॥ 13-205-11 (89269) 
ఉత్క్రోశత్క్రౌంచకురరైః సారసైర్జీవజీవకైః।
మత్తాభిః పరపుష్టాభిః కూజంతీభిః సమాకులం॥ 13-205-12 (89270) 
ఉత్తమావాససంకాశం భీమరూపతరం తతః।
ద్రష్టుం భవతి ధర్మస్య ధర్మభాగిజనస్య చ॥ 13-205-13 (89271) 
యే చోధ్వరేతసః సిద్ధాస్తత్రతత్ర సమాగతాః।
మార్తాండరశ్మిసంచారా విశ్వేదేవగణాస్తథా॥ 13-205-14 (89272) 
తథా నాగాస్తథా దివ్యా లోకపాలా హుతాశనాః।
వాతాశ్చ సర్వే చాయాంతి దివ్యపుష్పసమాకులాః॥ 13-205-15 (89273) 
కిరంతః సర్వపుష్పాణి కిరంతోఽద్భుతదర్శనాః।
ఓషధ్యః ప్రజ్వలంత్యశ్చ ద్యోతయంత్యో దిశో దశ॥ 13-205-16 (89274) 
విహగాశ్చ ముదా యుక్తా నృత్యంతి చ నదంతి చ।
తతః సమంతతస్తత్ర దివ్యా దివ్యజనప్రియాః॥ 13-205-17 (89275) 
తత్ర దేవో గిరితటే హేమధాతువిభూషితే।
పర్యంక ఇవ బభ్రాజ ఉపవిష్టో మహాద్యుతిః॥ 13-205-18 (89276) 
వ్యాఘ్రచర్మపరీధానో గజచర్మోత్తరచ్ఛదః।
వ్యాలయజ్ఞోపవీతశ్చ లోహితాంత్రవిభూషితః॥ 13-205-19 (89277) 
హరిశ్మశ్రుజటో భీమో భయకర్తాఽమరద్విషాం।
భయహేతురభక్తానాం భక్తానామభయంకరః॥ 13-205-20 (89278) 
కిన్నరైర్దేవగంధర్వైః స్తూయమానస్తతస్తతః।
ఋషిభిశ్చాప్సరోభిశ్చ సర్వతశ్చైవ శోభితః॥ 13-205-21 (89279) 
తత్ర భూతపతేః స్థానం దేవదానవసంకులం।
సర్వతేజోమయం భూంనా లోకపాలనిషేవితం॥ 13-205-22 (89280) 
మహోరగసమాకీర్ణం సర్వేషాం రోమహర్షణం।
భీమరూపమనిర్దేశ్యమప్రధృష్యతమం విభోః॥ 13-205-23 (89281) 
తత్ర భూతపతిం దేవమాసీనం శిఖరోత్తమే।
ఋషయో భూతసంఘాశ్చ ప్రణంయ శిరసా హరం। 
గీర్భిః పరమశుద్ధాభిస్తుష్టువుస్చ మనోహరం॥  13-205-24 (89282) 
విముక్తాశ్చైవ పాపేభ్యో బభూవుర్విగతజ్వరాః।
ఋషయో బాలకిల్యాశ్చ తథా విప్రర్షయశ్చ యే॥ 13-205-25 (89283) 
అయోనిజా యోనిజాశ్చ తపఃసిద్ధా మహర్షయః।
తతస్తం దేవదేవేశం భగవంతముపాసతే।  13-205-26 (89284) 
తతస్తస్మిన్క్షణే దేవీ భూతస్త్రీగణసంవృతా।
హరతుల్యాంబరధరా సమానవ్రతచారిణీ॥ 13-205-27 (89285) 
కాంచనం కలశం గృహ్య సర్వతీర్థాంబుపూరితం।
పుష్పవృష్ట్యాఽభివర్షంతీ దివ్యగంధసమావృతా॥ 13-205-28 (89286) 
సరిద్వరాభిః సర్వాభిః పృష్ఠతోఽనుగతా వరా।
సేవితుం భగవత్పార్శ్వమాజగామ శుచిస్మితా॥ 13-205-29 (89287) 
ఆగంయ తు గిరేః పుత్రీ దేవదేవస్య చాంతికం।
మనఃప్రియం చికీర్షంతీ క్రీడార్థం శంకరాంతికే॥ 13-205-30 (89288) 
మనోహరాభ్యాం పాణిభ్యాం హరనేత్రే పిధాయ తు।
అవేక్ష్య హృష్టా స్వగణాన్స్మయంతీ పృష్ఠతః స్థితా॥ 13-205-31 (89289) 
దేవ్యా చాంధీకృతే దేవే కశ్మలం సమపద్యత।
నిమీలితే భూతపతౌ నష్టచంద్రార్కతారకం॥ 13-205-32 (89290) 
నిఃస్వాధ్యాయవషట్కారం తమసా చాభిసంవృతం।
విషణ్ణం భయవిత్రస్తం జగదాసీద్భయాకులం॥ 13-205-33 (89291) 
హాహాకారమృషీణాం చ లోకానామభవత్తదా।
తమోభిభూతే సంభ్రాంతే లోకే జీవనసంక్షయే॥ 13-205-34 (89292) 
తృతీయం చాస్య సంభూతం లలాటే నేత్రమాయతం।
ద్వాదశాదిత్యసంకాశం లోకాన్భాసాఽవభాసయత్॥ 13-205-35 (89293) 
తత్రక తేనాగ్నినా తేన యుగాంతాగ్నినిభేన వై।
అదహ్యత గిరిః సర్వో హిమవానగ్రతః స్థితః॥ 13-205-36 (89294) 
దహ్యమానే గిరౌ తస్మిన్మృగపక్షిసమాకులే।
సవిద్యాధరగంధర్వే దివ్యౌషధసమాకులే॥ 13-205-37 (89295) 
తతో గిరిసుతా చాపి విస్మయోత్ఫుల్లలోచనా।
బభూవ చ జగత్సర్వం తథా విస్మయసంయుతం॥ 13-205-38 (89296) 
పశ్యతామేవ సర్వేషాం దేవదానవరక్షసాం।
నేత్రజేనాగ్నినా తేన దగ్ధ ఏవ నగోత్తమః॥ 13-205-39 (89297) 
తం దృష్ట్వా మథితం శైలం శైలపుత్రీ సవిక్లవా।
పితుః సంమానమిచ్ఛంతీ పపాత భువి పాదూయోః॥ 13-205-40 (89298) 
తం దృష్ట్వా దేవదేవేశో దేవ్యా దుఃఖమనుత్తమం।
హైమవత్యాః ప్రియార్థం చ గిరిం పునరవైక్షత॥ 13-205-41 (89299) 
దృష్టమాత్రే భగవతా సౌంయయుక్తేన చేతసా।
క్షణేన హిమవాఞ్శైలః ప్రకృతిస్థోఽభవత్పునః॥ 13-205-42 (89300) 
హృష్టపుష్టవిహంగైశ్చ ప్రఫుల్లద్రుమకాననః।
సిద్ధచారణసంఘైశ్చ ప్రీతియుక్తైః సమాకులః॥ 13-205-43 (89301) 
పితరం ప్రకృతిస్థం చ దృష్ట్వా హైమవతీ భృశం।
అభవత్ప్రీతిసంయుక్తా ముదితాత్ర పినాకినం॥ 13-205-44 (89302) 
దేవీ విస్మయసంయుక్తా ప్రష్టుకామా మహేశ్వరం।
హితార్తం సర్వలోకానాం ప్రజానాం హితకాంయయా। 
దేవదేవం మహాదేవీ బభాషేదం వచోఽర్థవత్॥  13-205-45 (89303) 
భగవందేవదేవేశ శూలపాణే మహాద్యుతే।
విస్మయో మే మహాంజాతస్తస్మిన్నేత్రాగ్నిసంభవే॥ 13-205-46 (89304) 
కిమర్థం దేవదేవేశ లలాటేఽస్మిన్ప్రకాశతే।
అతిసూర్యాగ్నిసంకాశం తృతీయం నేత్రమాయతం॥ 13-205-47 (89305) 
నేత్రాగ్నినా తు మహతా నిర్దగ్ధో హిమవానసౌ।
పునః సందృష్టమాత్రస్తు ప్రకృతిస్థః పితా మమ॥ 13-205-48 (89306) 
ఏష మే సంశయో దేవ హృది మే సంప్రవర్తతే।
దేవదేవ నమస్తుభ్యం తన్మే సంసితుమర్హసి॥ 13-205-49 (89307) 
నారద ఉవాచ। 13-205-50x (7445) 
ఏవముక్తస్తయా దేవ్యా ప్రీయమాణోఽబ్రవీద్భవః।
స్థానే సంశయితుం దేవి ధర్మజ్ఞే ప్రియభాషిణి॥ 13-205-50 (89308) 
త్వదృతే మాం హి వై ప్రష్టుం న శక్యం కేన చేత్ప్రియే।
ప్రకాశం యది వా గుహ్యం ప్రియార్థం ప్రబ్రవీంయహం॥ 13-205-51 (89309) 
శృణు తత్సర్వమకిలమస్యాం సంసది భామిని।
సర్వేషామేవ లోకానాం కూటస్థం విద్ధి మాం ప్రియే॥ 13-205-52 (89310) 
మదధీనాస్త్రయో లోకా యథా విష్ణౌ తథా మయి।
స్రష్టా విష్ణురహం గోప్తా ఇత్యేతద్విద్ధి భామిని॥ 13-205-53 (89311) 
తస్మాద్యదా మాం స్పృశతి శుభం వా యది వేతరత్।
తథైవేదం జగత్సర్వం తత్తద్భవతి శోభనే॥ 13-205-54 (89312) 
ఏతద్గుహ్యమజానంత్యా త్వయా బాల్యాదనిందితే।
మన్నేత్రే పిహితే దేవి క్రీడనార్థం దృఢవ్రతే॥ 13-205-55 (89313) 
తత్కృతే నష్టచంద్రార్కం జగదాసీద్భయాకులం।
నష్టాదిత్యే తమోభూతే లోకే గిరిసుతే ప్రియే॥ 13-205-56 (89314) 
తృతీయం లోచనం సృష్టం లోకం సంరక్షితుం మయా।
కథితం సంశయస్థానం నిర్విశంకా భవ ప్రియే॥ ॥ 13-205-57 (89315) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచాధికద్విశతతమోఽధ్యాయః॥ 205 ॥





అనుశాసనపర్వ - అధ్యాయ 206

॥ శ్రీః ॥

13.206. అధ్యాయః 206 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణ పార్వతీంప్రతి స్వస్య చతుర్ముఖత్వస్య నీలకంఠతాయాః పినాకకార్ముకతాయా వృషభవాహనత్వస్య చ కారణాభిధానం॥ 1 ॥

Mahabharata - Anushaasana Parva - Chapter Text

<a id="anuzAsana-13-206-1x"
name="anuzAsana-13-206-1x">నారద ఉవాచ।

క్షణజ్ఞా దేవదేవస్య శ్రోతుకామా ప్రియం హితం।
ఉమాదేవీ మహాదేవమపృచ్ఛత్పునరేవ తు॥ 13-206-1 (89316) 
భగవందేవదేవేశ సర్వదేవనమస్కృత।
చతుర్ముఖో వై భగవానభవత్కేన హేతునా॥ 13-206-2 (89317) 
భగవన్కేన తే వక్త్రమైంద్రమద్భుతదర్శనం।
ఉత్తరం చాపి భగవన్పశ్చిమం శుభదర్శనం। 
దక్షిణం చ ముఖం రౌద్రం కేనోర్ధ్వం జటిలావృతం॥  13-206-3 (89318) 
యథాదృశం మహాభాగ శ్రోతుమిచ్ఛామి కారణం।
ఏష మే సంశయో దేవ తన్మే శంసితుమర్హసి॥ 13-206-4 (89319) 
మహాదేవ ఉవాచ। 13-206-5x (7446) 
తదహం తే ప్రవక్ష్యామి యత్త్వమిచ్ఛసి భామిని।
పురాఽసురో మహాఘోరౌ లోకోద్వేగకరౌ భృశం॥ 13-206-5 (89320) 
సుందోపసుందనామానావాసతుర్బలగర్వితౌ।
అశస్త్రవధ్యౌ బలినౌ పరస్పరహితైషిణౌ॥ 13-206-6 (89321) 
తయోరేవ వినాశాయ నిర్మితా విశ్వకర్మణా।
సర్వతః సారముద్ధృత్య తిలశో లోకపూజితా। 
తిలోత్తమేతి విఖ్యాతా అప్సరాః సా బభూవ హ॥  13-206-7 (89322) 
దేవకార్యం కరిష్యంతీ హాసభావసమన్వితా।
సా తపస్యంతమాగంయ రూపేణాప్రతిమా భువి॥ 13-206-8 (89323) 
మయా బహుమతా చేయం దేవకార్యం కరిష్యతి।
ఇతి మత్వా తదా చాహం కుర్వంతీం మాం ప్రదక్షిణం। 
తథైవ తాం దిదృక్షుశ్చ చతుర్వక్త్రోఽభవం ప్రియే॥  13-206-9 (89324) 
ఐంద్రం ముఖమిదం పూర్వం తపశ్చర్యాపరం సదా।
దక్షిణం మే ముఖం దివ్యం రౌద్రం సంహరతి ప్రజాః॥ 13-206-10 (89325) 
లోకకార్యపరం నిత్యం పశ్చిమం మే ముఖం ప్రియే।
వేదానధీతే సతతమద్భుతం చోత్తరం ముఖం। 
ఏతత్తే సర్వమాఖ్యాతం కిం భూయః శ్రోతుమిచ్ఛసి॥  13-206-11 (89326) 
ఉమోవాచ। 13-206-12x (7447) 
భగవఞ్శ్రోతుమిచ్ఛామి శూలపాణే వరప్రద।
కిమర్థం నీలతా కంఠే భాతి బర్హినిభా తవ॥ 13-206-12 (89327) 
మహేశ్వర ఉవాత। 13-206-13x (7448) 
ఏతత్తే కథయిష్యామి శృణు దేవి సమాహితా॥  13-206-13 (89328) 
పురా యుగాంతరే యత్నాదమృతార్థం సురాసురైః।
బలవద్భిర్విమథితశ్చిరకాలం మహోదధిః॥ 13-206-14 (89329) 
రజ్జునా నాగరాజేన మథ్యమానే మహోదధౌ।
విషం తత్ర సముద్భూతం సర్వలోకవినాశనం॥ 13-206-15 (89330) 
తద్దృష్ట్వా విబుధాః సర్వే తదా విమనసోఽభవన్।
గ్రస్తం హి తన్మయా దేవి లోకానాం హితకారణాత్॥ 13-206-16 (89331) 
తత్కృతా నీలతా చాసీత్కంఠే బర్హినిభా శుభే।
తదాప్రభృతి చైవాహం నీలకంఠ ఇతి స్మృతః। 
ఏతత్తే సర్వమాఖ్యాతం కిం భూయః శ్రోతుమిచ్ఛసి॥  13-206-17 (89332) 
ఉమోవాచ। 13-206-18x (7449) 
నీలకంఠ నమస్తేఽస్తు సర్వలోకసుఖావహ।
బహూనామాయుధానాం త్వం పినాకం ధర్ముమిచ్ఛసి। 
కిమర్థం దేవదేవేశ తన్మే శంసితుమర్హసి॥  13-206-18 (89333) 
మహేశ్వర ఉవాచ। 13-206-19x (7450) 
శస్త్రాగమం తే వక్ష్యామి శృణు ధర్ంయం శుచిస్మితే।
యుగాంతరే మహాదేవి కణ్వో నామ మహామునిః॥ 13-206-19 (89334) 
స హి దివ్యాం తపశ్చర్యాం కర్తుమేవోపచక్రమే।
తథా తస్య తపో ఘోరం చరతః కాలపర్యయాత్। 
వల్మీకం పునరుద్భూతం తస్యైవ శిరసి ప్రియే॥  13-206-20 (89335) 
వేణుర్వల్మీకసంయోగాన్మూర్ధ్ని తస్య బభూవ హ।
ధరమాణశ్చ తత్సర్వం తపశ్చర్యాం తథాఽకరోత్॥ 13-206-21 (89336) 
తస్మై బ్రహ్మా వరం దాతుం జగామ తపసార్చితః।
దత్త్వా తస్మై వరం దేవో వేణుం దృష్ట్వా త్వచింతయత్॥ 13-206-22 (89337) 
లోకకార్యం సముద్దిశ్య వేణునాఽనేన భామిని।
చింతయిత్వా తమాదాయ కార్ముకార్థే న్యయోజయత్॥ 13-206-23 (89338) 
విష్ణోర్మమ చ సామర్థ్యం జ్ఞాత్వా లోకపితామహః।
ధనుషీ ద్వే తదా ప్రాదాద్విష్ణవే చ మమైవ చ॥ 13-206-24 (89339) 
పినాకం నామ మే చాపం శార్ంగం నామ హరేర్ధనుః।
తృతీయమవశేషేణ గాండీవమభవద్ధనుః॥ 13-206-25 (89340) 
తచ్చ సోమాయ నిర్దిశ్య బ్రహ్మా లోకం గతః పునః।
ఏతత్తే సర్వమాఖ్యాతం శస్త్రాగమమనిందితే॥ 13-206-26 (89341) 
ఉమోవాచ। 13-206-27x (7451) 
భగవందేవదేవేశ పినాకపరమప్రియ।
వాహనేషు తథాఽన్యేషు సత్సు భూతపతే తవ॥ 13-206-27 (89342) 
అయం తు వృషభః కస్మాద్వాహనం స యథాఽభవత్।
ఏష మే సశయో దేవ తన్మే శంసితుమర్హసి॥ 13-206-28 (89343) 
మహాదేవ ఉవాచ। 13-206-29x (7452) 
తదహం తే ప్రవక్ష్యామి వాహనం స యథాఽభవత్॥  13-206-29 (89344) 
ఆదిసర్గే పురా గావః శ్వేతవర్ణాః శుచిస్మితే।
బలసంహననా గావో దర్పయుక్తాశ్చరంతి తాః॥ 13-206-30 (89345) 
అహం తు తప ఆతిష్ఠం తస్మిన్కాలే శుభాననే।
ఏకపాదశ్చోర్ధ్వబాహుర్లోకార్థం హిమవద్గిరౌ॥ 13-206-31 (89346) 
గావో మే పార్శ్వమాగంయ దర్పోత్సిక్తాః సమంతతః।
స్థానభ్రంశం తదా దేవి చక్రిరే బహుశస్తదా॥ 13-206-32 (89347) 
అపచారేణ వై తాసాం మనఃక్షోభోఽభవన్మమ।
తస్మాద్దగ్ధా యదా గావో రోషావిష్టేన చేతసా॥ 13-206-33 (89348) 
తస్మింస్తు వ్యసనే ఘోరే వర్తమానే పశూన్ప్రతి।
అనేన వృషభేణాహం శమితః సంప్రసాదనైః॥ 13-206-34 (89349) 
తదాప్రభృతి శాంతాశ్చ వర్ణభేదత్వమాగతాః।
శ్వేతోఽయం వృషభో దేవి పూర్వసంస్కారసంయుతః। 
వాహనత్వే ధ్వజత్వే మే తదాప్రభృతి యోజితః॥  13-206-35 (89350) 
తస్మాన్మే గోపతిత్వం చ దేవైర్గోభిశ్చ కల్పితం।
ప్రసన్నశ్చాభవం దేవి తదా గోపతితాం గతః॥ ॥ 13-206-36 (89351) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షడధికద్విశతతమోఽధ్యాయః॥ 206 ॥





అనుశాసనపర్వ - అధ్యాయ 207

॥ శ్రీః ॥

13.207. అధ్యాయః 207 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణ పార్వతీంప్రతి స్వస్య శ్మశానవాసచంద్రకలాధారణాదేః కారణాభిధానం॥ 1 ॥

Mahabharata - Anushaasana Parva - Chapter Text

<a id="anuzAsana-13-207-1x"
name="anuzAsana-13-207-1x">ఉమోవాచ।

భగవన్సర్వభూతేశ శూలపాణే వృషధ్వజ।
ఆవాసేషు విచిత్రేషు రంయేషు చ శుభేశు చ॥ 13-207-1 (89352) 
సత్సు చాన్యేషు భూతేషు శ్మశానే రమసే కథం।
కేశాస్థికలిలే భీమే కపాలశతసంకులే॥ 13-207-2 (89353) 
సృగాలగృధ్రంపూర్ణే శవధూమసమాకులే।
చితాగ్నివిషమే ఘోరే గహనే చ భయానకే॥ 13-207-3 (89354) 
ఏవం కలేవరక్షేత్రే దుర్దర్శే రమసే కథం।
ఏష మే సంశయో దేవ తన్మే శంసితుమర్హసి॥ 13-207-4 (89355) 
మహాదేవ ఉవాచ। 13-207-5x (7453) 
హంత తే కథయిష్యామి శృణు దేవి సమాహితా।
ఆవాసార్థం పురా దేవి శుద్ధాన్వేషీ శుచిస్మితే॥ 13-207-5 (89356) 
నాధ్యగచ్ఛం చిరం కాలం దేశం శుచితమం శుభే।
ఏష మేఽభినివేశోఽభూత్తస్మిన్కాలే ప్రజాపతిః॥ 13-207-6 (89357) 
ఆకులః సుమహాఘోరః ప్రాదురాసీత్సమంతతః।
సంభూతా భూతసృష్టిశ్చ ఘోరా లోకభయావహా॥ 13-207-7 (89358) 
నానావర్ణా విరూపాశ్చ తీక్ష్ణదంష్ట్రాః ప్రహారిణః।
పిశాచరక్షోవదనాః ప్రాణినాం ప్రాణహారిణః। 
ఇతశ్చరంతి నిఘ్నంతః ప్రాణినో భృశమేవ చ॥  13-207-8 (89359) 
ఏవం లోకే ప్రాణిహీనే క్షయం యాతే పితామహః।
చింతయంస్తత్ప్రతీకారం మాం చ శక్తం హి నిగ్రహే॥ 13-207-9 (89360) 
ఏవం జ్ఞాత్వా తతో బ్రహ్మా తస్మిన్కర్మణ్యోజయత్।
తచ్చ ప్రాణిహితార్థం తు మయాఽప్యనుమతం ప్రియే॥ 13-207-10 (89361) 
తస్మాత్సంరక్షితా దేవి భూతేభ్యః ప్రాణినో భయాత్।
అస్మాచ్ఛ్మశానాన్మేధ్యం తు నాస్తి కించిదనిందితే। 
నిఃసంపాతాన్మనుష్యాణాం తస్మాచ్ఛుచితమం స్మృతం॥  13-207-11 (89362) 
భూతసృష్టిం చ తాం చాహం శ్మశానే సంన్యవేశయం।
తత్రస్థః సర్వభూతానాం వినిహన్మి ప్రియే భయం॥ 13-207-12 (89363) 
న చ భూతగణేనాహం వినా వసితుముత్సహే।
తస్మాన్మే సన్నివాసాయ శ్మశానే రోచతే మనః॥ 13-207-13 (89364) 
మేధ్యకామైర్ద్విజైనిత్యం మేధ్యమిత్యభిధీయతే।
ఆచరద్భిర్వ్రతం నిత్యం మోక్షకామైశ్చ సేవ్యతే॥ 13-207-14 (89365) 
స్థానం మే తత్ర విహితం వీరస్థానమితి ప్రియే।
కపాలశతసంపూర్ణమభిరూపం భయానకం॥ 13-207-15 (89366) 
మధ్యాహ్నే సంధ్యయోస్తత్ర నక్షత్రే రుద్రదేవతే।
ఆయుష్కామైరశుద్ధైర్వా న గంతవ్యమితి స్థితిః॥ 13-207-16 (89367) 
మదన్యేన న శక్యం హి నిహంతుం భూతజం భయం।
తత్రస్థోఽహం ప్రజాః సర్వాః పాలయామి దినేదినే॥ 13-207-17 (89368) 
మన్నియోగాద్భూతసంఘా న చ ఘ్నంతీహ కంచన।
తాంస్తు లోకహితార్తాయ శ్మశానే రమయాన్మహం। 
ఏతత్తే సర్వమాఖ్యాతం కిం భూయః శ్రోతుమిచ్ఛసి॥  13-207-18 (89369) 
ఉమోవాచ। 13-207-19x (7454) 
భగవందేవదేవేశ త్రినేత్ర వృషభధ్వజ।
పింగలం వికృతం భాతి రూపం తే తు భయానకం॥ 13-207-19 (89370) 
భస్మదిగ్ధం విరూపాక్షం తీక్ష్ణదంష్ట్రం జటాకులం।
వ్యాఘ్రోదరత్వక్సంవీతం కపిలశ్మశ్రుసంతతం॥ 13-207-20 (89371) 
రౌద్రం భయానకం ఘోరం శూలపట్టససంయుతం।
కిమర్థం త్వీదృశం రూపం తన్మే శంసితుమర్హసి॥ 13-207-21 (89372) 
మహేశ్వర ఉవాచ। 13-207-22x (7455) 
తదహం కథయిష్యామి శృణు తత్త్వం సమాహితా।
ద్వివిధో లౌకికో భావః శీతముష్ణమితి ప్రియే॥ 13-207-22 (89373) 
తయోర్హి గ్రసితం సర్వం సౌంయాగ్నేయమిదం జగత్॥  13-207-23 (89374) 
సౌంయత్వం సతతం విష్ణౌ మయ్యాగ్నేయం ప్రతిష్ఠితం।
అనేన వపుషా నిత్యం సర్వలోకాన్బిభర్ంయహం॥ 13-207-24 (89375) 
రౌద్రాకృతిం విరూపాక్షం శూలపట్టససంయుతం।
ఆగ్నేయమితి మే రూపం దేవి లోకహితే రతం॥ 13-207-25 (89376) 
యద్యహం విపరీతః స్యామేతత్త్యక్త్వా శుభాననే।
తదైవ సర్వలోకానాం విపరీతం ప్రవర్తతే॥ 13-207-26 (89377) 
తస్మాన్మయేదం ధ్రియతే రూపం లోకహితైషిణా।
ఇతి తే కథితం దేవి కిం భూయః శ్రోతుమిచ్ఛసి॥ 13-207-27 (89378) 
ఉమోవాచ। 13-207-28x (7456) 
భగవందేవదేవేశ శూలపాణే వృషధ్వజ।
కిమర్థం చంద్రరేఖా తే శిరోభాగే విరోచతే। 
శ్రోతుమిచ్ఛాంయహం దేవ తన్మే శంసితుమర్హసి॥  13-207-28 (89379) 
మహేశ్వర ఉవాచ। 13-207-29x (7457) 
తదహం తే ప్రవక్ష్యామి శృణు కల్యాణి కారణం।
పురాఽహం కారణాద్దేవి కోపయుక్తః శుచిస్మితే। 
దక్షయజ్ఞవధార్యాయ భూతసంఘైః సమావృతః॥  13-207-29 (89380) 
తస్మిన్క్రతువరే ఘోరే యజ్ఞభాగనిమిత్తతః।
దేవా విభ్రంశితాస్తే వై యేషాం భాగః క్రతౌ కృతః॥ 13-207-30 (89381) 
సోమస్తత్ర మయా దేవి కుపితేన భృశార్దితః।
పశ్యంశ్చానపరాధీ సన్పాదంగుష్ఠేన తాడితః॥ 13-207-31 (89382) 
తథాపి వికృతేనాహం సామపూర్వం ప్రసాదితః।
తన్మే చింతయతశ్చాసీత్పశ్చాత్తాపః పురా ప్రియే॥ 13-207-32 (89383) 
తదాప్రభృతి సోమం వై శిరసా ధారయాంయం।
ఏవం మే పాపహానిస్తు భవేదితి మతిర్మమ। 
తదాప్రభృతి వై సోమో మూర్ధ్ని సందృశ్యతే సదా॥  13-207-33 (89384) 
నారద ఉవాచ। 13-207-34x (7458) 
ఏవం బ్రువతి దేవేశే విస్మితాః పరమర్షయః।
వాగ్భిః సాంజలిమాలాభిరభితుష్టువురీశ్వరం॥ 13-207-34 (89385) 
ఋషయ ఊచుః। 13-207-35x (7459) 
నమః శంకర సర్వేశ నమః సర్వజగద్భురో।
నమో దేవాదిదేవాయ నమః శశికలాధర॥ 13-207-35 (89386) 
నమో ఘోరతరాద్ధోర నమో రుద్రాయ శంకర।
నమః శాంతతరాచ్ఛాంత నమశ్చంద్రస్య పాలక॥ 13-207-36 (89387) 
నమః సోమాయ దేవాయ నమస్తుభ్యం చతుర్ముఖ।
నమో భూతపతే శంభో జహ్నుకన్యాంబుశేఖర॥ 13-207-37 (89388) 
నమస్త్రిశూలహస్తాయ పన్నగాభరణాయ చ।
నమోస్తు విషమాక్షాయ దక్షయజ్ఞప్రదాహక॥ 13-207-38 (89389) 
నమోస్తు బహునేత్రాయ లోకరక్షణతత్పర।
అహో దేవస్య మహాత్ంయమహో దేవస్య వై కృపా। 
ఏవం ధర్మపరత్వం చ దేవదేవస్య చార్హతి॥  13-207-39 (89390) 
ఏవం బ్రువత్సు మునిషు వచో దేవ్యబ్రవీద్ధరం।
సంప్రీత్యర్థం మునీనాం సా క్షణజ్ఞా పరమం హితం॥ 13-207-40 (89391) 
ఉమోవాచ। 13-207-41x (7460) 
భగవందేవదేవేశ సర్వలోకనమస్కృత।
అస్యైవ ఋషిసంఘస్య మమ చ ప్రియకాంయయా॥ 13-207-41 (89392) 
వర్ణాశ్రమకృతం ధర్మం వక్తుమర్హస్యశేషతః।
న తృప్తిరస్తి దేవేశ శ్రవణీయం హి తే వచః॥ 13-207-42 (89393) 
సధర్మచారిణీ చేయం భక్తా చేయమితి ప్రభో।
వక్తుమర్హసి దేవేశ లోకానాం హితకాంయయా। 
యాథాతథ్యేన తత్సర్వం వక్తుమర్హసి శంకర॥ ॥  13-207-43 (89394) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తాధికద్విశతతమోఽధ్యాయః॥ 207 ॥





అనుశాసనపర్వ - అధ్యాయ 208

॥ శ్రీః ॥

13.208. అధ్యాయః 208 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణ పార్వతీంప్రతి వర్ణాశ్రమధర్మకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-208-1x"
name="anuzAsana-13-208-1x">మహేశ్వర ఉవాచ।

హంత తే కథయిష్యామి యత్తే దేవి మనఃప్రియం।
శృణు తత్సర్వమఖిలం ధర్మం వర్ణాశ్రమాశ్రితం॥ 13-208-1 (89395) 
బ్రాహ్మణాః క్షత్రియా వైశ్యాః శుద్రాశ్చేతి చతుర్విధం।
బ్రాహ్మణా విహితాః పూర్వం లోకతంత్రమభీప్సతా। 
కర్మాణి చ తదర్హాణి శాస్త్రేషు విహితాని వై॥  13-208-2 (89396) 
యదీదమేకవర్ణం స్యాజ్జగత్సర్వం వినశ్యతి।
సహైవ దేవి వర్ణాని చత్వారి విహితాన్యతః॥ 13-208-3 (89397) 
ముఖతో బ్రాహ్మణాః సృష్టస్తస్మాత్తే వాగ్విశారదాః।
బాహుభ్యాం క్షత్రియాః సృష్టాస్తస్మాత్తే బాహుగర్వితాః॥ 13-208-4 (89398) 
ఊరుభ్యాముద్గతా వైశ్యాస్తస్మాద్వార్తోపజీవినః।
శూద్రాశ్చ పాదతః సృష్టాస్తస్మాత్తే పరిచాకాః॥ 13-208-5 (89399) 
తేషాం ధర్మాంశ్చ కర్మాణి శృణు దేవి సమాహితా।
విప్రాః కృతా భూమిదేవా లోకానాం ధారణే కృతాః। 
తే కైశ్చిన్నావమంతవ్యా బ్రాహ్మణా హితమిచ్ఛుభిః॥  13-208-6 (89400) 
యది తే బ్రాహ్మణా న స్యుర్దానయోగవహాః సదా।
ఉభయోర్లోకయోర్దేవి స్థితిర్న స్యాత్సమాసతః॥ 13-208-7 (89401) 
లోకేషు దుర్లభం కింతు బ్రాహ్మణత్వమితి స్మృతం।
అబుధో వా దరిద్రో వా పూజనీయః సదైవ సః॥ 13-208-8 (89402) 
బ్రాహ్మణాన్యోఽవమన్యేత నిందేచ్చ క్రోధయేచ్చ వా।
ప్రహరేత హరేద్వాఽపి ధనం తేషాం నరాధమః॥ 13-208-9 (89403) 
కారయేద్ధీనకర్మణి కామలోభవిమోహనాత్।
స చ మామవమన్యేత మాం క్రోధయతి నిందతి॥ 13-208-10 (89404) 
మామేవ ప్రహరేన్మూఢో మద్ధనస్యాపహారకః।
మామేవ ప్రేషణం కృత్వా నిదంతే మూఢచేతనః॥ 13-208-11 (89405) 
స్వాధ్యాయో యజనం దానం తస్య ధర్మ ఇతి స్థితిః।
కర్మణ్యధ్యాపనం చైవ యాజనం చ ప్రతిగ్రహః। 
సత్యం శాంతిస్తపః శౌచం తస్య ధర్మః సనాతనః॥  13-208-12 (89406) 
విక్రయో రసధాన్యానాం బ్రాహ్మణస్య విగర్హితః।
అనాపది చ శూద్రాన్నం వృషలీసంగ్రహస్తథా॥ 13-208-13 (89407) 
తప ఏవ సదా ధర్మో బ్రాహ్మణస్య న సంశయః।
స తు ధర్మార్థముత్పన్నః పూర్వం ధాత్రా తపోబలాత్॥ 13-208-14 (89408) 
తస్యోపనయనం ధర్మో నిత్యం చోదకధారణం।
శాస్త్రస్య శ్రవణం ధర్మో దేవవ్రతనిషేవణం॥ 13-208-15 (89409) 
అగ్నికార్యం పరో ధర్మో నిత్యయజ్ఞోపవీతితా।
శూద్రాన్నవర్జనం ధర్మో ధర్మః సత్పథసేవనం। 
ధర్మో నిత్యోపవాసిత్వం బ్రహ్మచర్యం పరం తథా॥  13-208-16 (89410) 
గృహస్థస్య పరో ధర్మో గృహస్థాశ్రమిణస్తథా।
గృహసంమార్జనం ధర్మ ఆలేపనవిధిస్తథా॥ 13-208-17 (89411) 
అతిథిప్రియతా ధర్మో ధర్మస్త్రేతాగ్నిధారణం।
ఇష్టిర్వా పశుబంధాశ్చ విధిపూర్వం పరంతప॥ 13-208-18 (89412) 
దంపత్యోః సమశీలత్వం ధర్మో వై గృహమేధినాం।
ఏవం ద్విజన్మనో ధర్మో గార్హస్థ్యే ధర్మధారణం॥ 13-208-19 (89413) 
యస్తు క్షత్రగతో ధర్మస్త్వయా దేవి ప్రయోదితః।
తమహం తే ప్రవక్ష్యామి శృణు దేవి సమాహితా॥ 13-208-20 (89414) 
క్షత్రియాస్తు తతో దేవి ద్విజానాం పాలనే స్మృతాః।
యది నిఃక్షత్రియో లోకో జగత్స్యాదధరోత్తరం॥ 13-208-21 (89415) 
రక్షణాత్క్షత్రియైరేవ జగద్భవతి శాశ్వతం।
తస్యాప్యధ్యయనం దానం యజనం ధర్మతః స్మృతం॥ 13-208-22 (89416) 
దీనానాం రక్షణం చైవ పాపనామనుశాసనం।
సతాం సంపోషణం చైవ కర్మషణ్మార్గజీవనం॥ 13-208-23 (89417) 
ఉత్సాహః శస్త్రజీవిత్వం తస్య ధర్మః సనాతనః।
భృత్యానాం భరణం ధర్మః కృతే కర్మణ్యమోఘతా॥ 13-208-24 (89418) 
సంయగ్గుణయుతో ధర్మో ధర్మః పౌరహితక్రియా।
వ్యవహారస్థితిర్నిత్యం గుణయుక్తో మహీపతిః॥ 13-208-25 (89419) 
ఆర్తవిత్తప్రదో రాజా ధర్మం ప్రాప్నోత్యనుత్తమం।
ఏవం తైర్విహితః పూర్వైర్ధర్మః కర్మవిధానతః॥ 13-208-26 (89420) 
తథైవ దేవి వైశ్యాశ్చ లోకయాత్రాహితాః స్మృతాః।
అన్యే తానుపజీవంతి ప్రత్యక్షఫలదా హి తే॥ 13-208-27 (89421) 
యది న స్యుస్తథా వైశ్యా న భవేయుస్తథా పరే।
తేషామధ్యయనం దానం గజనం ధర్మ ఉచ్యతే॥ 13-208-28 (89422) 
వైశ్యస్య సతతం ధర్మః పాశుపాల్యం కృషిస్తథా।
అగ్నిహోత్రపరిస్పందాస్త్రయో వర్ణా ద్విజాతయః॥ 13-208-29 (89423) 
వాణిజ్యం సత్పథే స్థానమాతిథేయత్వమేవ చ।
విప్రాణాం స్వాగతన్యాయో వైశ్యధర్మః సనాతనః॥ 13-208-30 (89424) 
తిలగంధరసాశ్చైవ న విక్రేయాః కథంచన।
వణిక్పథముపాసద్భిర్వైశ్యైర్వైశ్యపథి స్థితైః॥ 13-208-31 (89425) 
సర్వాతిథ్యం త్రివర్గస్య యథాశక్తి దివానిశం।
ఏవం తే విహితా దేవి లోకయాత్రా స్వయంభువా॥ 13-208-32 (89426) 
తథైవ శూద్రా విహితాః సర్వధర్మప్రసాధకాః।
శూద్రాశ్చ యది తే న స్యుః కర్మకర్తా న విద్యతే॥ 13-208-33 (89427) 
త్రయః పూర్వే శూద్రమూలాః సర్వే కర్మకరాః స్మృతాః।
బ్రాహ్మణాదిషు శుశ్రూషా దాసధర్మ ఇతి స్మృతః॥ 13-208-34 (89428) 
వార్తా చ కారుకర్మాణి శిల్యం నాట్యం తథైవ చ।
అహింసకః శుభాచారో దేవతద్విజవందకః॥ 13-208-35 (89429) 
శూద్రో ధర్మఫలైరిష్టైః స్వధర్మేణోపపద్యతే।
ఏవమాది తథాఽన్యచ్చ శూద్రధర్మ ఇతి స్మృతః॥ 13-208-36 (89430) 
తేఽప్యేవం విహితా లోకే కర్మయోగ్యాః శుభాననే॥  13-208-37 (89431) 
ఏవం చతుర్ణాం వర్ణానాం వర్ణలోకాః పరత్ర చ।
విహితాశ్చ తథా దృష్టా యథావద్ధర్మచారిణి॥ 13-208-38 (89432) 
ఏష వర్ణాశ్రయో ధర్మః కర్మ చైవ తదర్పణం।
కథితం శ్రోతుకామాయాః కిం భూయః శ్రోతుమిచ్ఛసి॥ 13-208-39 (89433) 
ఉమోవాచ। 13-208-40x (7461) 
భగవందేవదేవేశ నమస్తే వృషభధ్వజ।
శ్రోతుమిచ్ఛాంయహం దేవ ధర్మమాశ్రమిణాం విభో॥ 13-208-40 (89434) 
మహేశ్వర ఉవాచ। 13-208-41x (7462) 
తథాఽఽశ్రమగతం ధర్మం శృణు దేవి సమాహితా।
ఆశ్రమాణాం తు యో ధర్మః క్రియతే బ్రహ్మవాదిభిః॥ 13-208-41 (89435) 
గృహస్థః ప్రవరస్తేషాం గార్హస్థ్యం ధర్మమాశ్రితః।
పంచయజ్ఞక్రియాశౌచం దారతుష్టిరతంద్రితా॥ 13-208-42 (89436) 
ఋతుకాలాభిగమనం దానయజ్ఞతపాంసి చ।
అవిప్రవాసస్తస్యేష్టః స్వాధ్యాయశ్వాగ్నిపూర్వకం॥ 13-208-43 (89437) 
అతిథీనామాభిముఖ్యం శక్త్యా చేష్టనిమంత్రణం।
అనుగ్రహశ్చ సర్వేషాం మనోవాక్కాయకర్మభిః॥ 13-208-44 (89438) 
ఏవమాది శుభం చాన్యత్కుర్యాత్తద్వృత్తిమాన్గృహీ।
ఏవం సంచరతస్తస్య పుణ్యలోకా న సంశయః।  13-208-45 (89439) 
తథైవ వానప్రస్థస్య ధర్మాః ప్రోక్తాః సనాతనాః॥  13-208-46 (89440) 
గృహవాసం సముత్సృకజ్య నిశ్చిత్యైకమనాః శుభైః।
వన్యైరేవ తదాహారైః వర్తయేదితి చ స్థితిః॥ 13-208-47 (89441) 
భూమిశయ్యా జటాశ్మశ్రుచర్మవల్కలధారణం।
దేవతాతిథిసత్కారో మహాకృచ్ఛ్రాభిపూజనం॥ 13-208-48 (89442) 
అగ్నిహోత్రం త్రిషవణం నిత్యం తస్య విధీయతే।
బ్రహ్మచర్యం క్షమా శౌచం తస్య ధర్మః సనాతనః। 
ఏవం స విగతే ప్రాణే దేవలోకే మహీయతే॥  13-208-49 (89443) 
యతిధర్మాస్తథా దేవి గృహాంస్త్యక్త్వా యతస్తతః।
ఆకించన్యమనారంభః సర్వతః శౌచమార్జవం॥ 13-208-50 (89444) 
సర్వత్ర భైక్షచర్యా చ సర్వత్రైవ వివాసనం।
సదా ధ్యానపరత్వం చ దేహశుద్ధిః క్షమా దయా। 
తత్వానుగతబుద్ధిత్వం తస్య ధర్మవిధిర్భవేత్॥  13-208-51 (89445) 
బ్రహ్మచారీ చ యో దేవి జన్మప్రభృతి భిక్షితః।
బ్రహ్మచర్యపరో భూత్వా సాధయేద్గురుమాత్మనః। 
సర్వకాలేషు సర్వత్ర గురుపూజాం సమాచరేత్॥  13-208-52 (89446) 
భైక్షచర్యాగ్నికార్యం చ సదా జలనిషేవణం।
స్వాధ్యాయః సతతం తస్య ఏష ధర్మః సనాతనః॥ 13-208-53 (89447) 
తస్య చేష్టా తు గుర్వర్థమాప్రాణాంతమితి స్థితిః।
గురోరభావే తత్పుత్రే గురువద్వృత్తిమాచరేత్॥ 13-208-54 (89448) 
ఏవం సోప్యమలాఁల్లోకాన్బ్రాహ్మణః ప్రతిపద్యతే।
ఏష తే కథితో దేవి ధర్మశ్చాశ్రమవాసినాం॥ 13-208-55 (89449) 
చతుర్ణామాశ్రమో యుక్తో లోక ఇత్యేవ విద్యతే।
కథితం తే సమాసేన కిం భూయః శ్రోతుమిచ్ఛసి॥ ॥ 13-208-56 (89450) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టోత్తరద్విశతతమోఽధ్యాయః॥ 208 ॥

Mahabharata - Anushaasana Parva - Chapter Footnotes

7-208-9 బ్రాహ్మణోఽభిహితా శుచిః ఇతి క.పాఠః॥ 7-208-55 ఆయుష్కామో ద్విజో దేవి ధారయేద్భస్య నిత్పశః। మోక్షకామీ చ యో విప్రో భూతికామోథవా పునః। పునరావృత్తిరహితం లోకం సంప్రతిపద్యతే। ఇతి థ.పాఠః॥





అనుశాసనపర్వ - అధ్యాయ 209

॥ శ్రీః ॥

13.209. అధ్యాయః 209 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణ పార్వతీంప్రతి ఋషిధర్మకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-209-1x"
name="anuzAsana-13-209-1x">ఉమోవాచ।

భగవందేవదేవేశ త్రిపురాంతక శంకర।
అయం త్వృషిగణో దేవ తపస్తప ఇతి ప్రభో॥ 13-209-1 (89451) 
తపసా కర్శితో నిత్యం తపోఽర్జనపరాయణః।
అస్య కింలక్షణో ధర్మః కీదృశశ్చాగమస్తథా। 
ఏతదిచ్ఛాంయహం శ్రోతుం తన్మే వద వరప్రద॥  13-209-2 (89452) 
నారద ఉవాచ। 13-209-3x (7463) 
ఏవం బ్రువంత్యాం రుద్రాణ్యామృషయః సాధుసాధ్వితి।
అబ్రువన్హృష్టమనసః సర్వే తద్గతమానసాః॥ 13-209-3 (89453) 
శృణ్వంతీమృషిధర్మాంస్తు ఋషయశ్చాభ్యపూజయన్॥  13-209-4 (89454) 
ఋషయ ఊచుః। 13-209-5x (7464) 
త్వత్ప్రసాదద్వయం దేవి శ్రోష్యామః పరమం హితం।
ధన్యాః ఖలు వయం సర్వే పాదమూలం తవాశ్రితాః। 
ఇతి సర్వే తదా దేవీం వాచా సమభిపూజయన్॥  13-209-5 (89455) 
మహేశ్వర ఉవాచ। 13-209-6x (7465) 
న్యాయతస్త్వం మహాభాగే శ్రోతుకామా మనస్విని।
హంత తే కథయిష్యామి మునిధర్మం శుచిస్మితే॥ 13-209-6 (89456) 
వానప్రస్థం సమాశ్రిత్య క్రియతే బహుధా నరైః।
బహుశాఖో బహువిధో ఋషిధర్మః సనాతనః॥ 13-209-7 (89457) 
ప్రాయశః సర్వభోగార్థమృషిభిః క్రియతే తపః।
తథా సంచరతాం తేషాం దేవి ధర్మవిధిం శృణు॥ 13-209-8 (89458) 
భూత్వా పూర్వం గృహస్థస్తు పుత్రానృణ్యమవాప్య చ।
కలత్రకార్యం సంస్థాప్య కారణాత్సంత్యజేద్గృహం॥ 13-209-9 (89459) 
అవస్థాప్య మనో ధృత్యా వ్యవసాయపురఃసరః।
నిర్దారో వా సదారో వా వనవాసాయ సంవ్రజేత్॥ 13-209-10 (89460) 
దేశాః పరమపుణ్యా యే నదీవనసమన్వితాః।
అబోధముక్తాః ప్రాయేణ తీర్థాయతనసంయుతాః॥ 13-209-11 (89461) 
తత్ర గత్వా విధిం జ్ఞాత్వా దీక్షాం కుర్యాద్యథాగమం।
దీక్షిత్వైకమనా భూత్వా పరిచర్యాం సమాచరేత్॥ 13-209-12 (89462) 
కాల్యోత్థానం చ శౌచం చ సర్వదేవప్రణామనం।
సకృదాలేపనం కాయే త్యక్తదోషోఽప్రమాదితా॥ 13-209-13 (89463) 
సాయంప్రాతశ్చాభిషేకం చాగ్నిహోత్రం యథావిధి।
కాలే శౌచం చ కార్యం చ జటావల్కలధారణం॥ 13-209-14 (89464) 
సతతం వనచర్యా చ సమిత్కుసుమకారణాత్।
నీవారాగ్రయణం కాలే శాకమూలోపచాయనం॥ 13-209-15 (89465) 
సదాయతనశౌచం చ తస్య ధర్మాయ చేష్యతే।
అతిథీనామాభిముఖ్యం తత్పరత్వం చ సర్వదా॥ 13-209-16 (89466) 
పాద్యాసనాభ్యాం సంపూజ్య తథాఽఽహారనిమంత్రణం।
అగ్రాంయపచనం కాలే పితృదేవార్చనం తథా॥ 13-209-17 (89467) 
పశ్చాదతిథిసత్కారస్తస్య ధర్మః సనాతనః।
శిష్టైర్ధర్మాసనే చైవ ధర్మార్థసహితాః కథాః॥ 13-209-18 (89468) 
ప్రతిశ్రయవిభాగశ్చ భూమిశయ్యా శిలాసు వా।
వ్రతోపవాసయోగశ్చ క్షమా చేంద్రియనిగ్రహః॥ 13-209-19 (89469) 
దివారాత్రం యథాయోగం శౌచం ధర్మస్య చింతనం।
ఏవం ధర్మాః పురా దృష్టాః సామాన్యా వనవాసినాం॥ 13-209-20 (89470) 
ఏవం వై యతమానస్య కాలధర్మో యథా భవేత్।
తథైవ సోఽభిజయతి స్వర్గలోకం శుచిస్మితే॥ 13-209-21 (89471) 
తత్ర సంవిదితా భోగాః స్వర్గస్త్రీభిరనిందితే।
పరిభ్రష్టో యథా స్వర్గాద్విశిష్టస్తు భవేన్నృషు॥ 13-209-22 (89472) 
ఏవం ధర్మస్తథా దేవి సర్వేషాం వనవాసినాం।
ఏతత్తే కథితం సర్వం కిం భూయః శ్రోతుమిచ్ఛసి॥ 13-209-23 (89473) 
ఉమోవాచ। 13-209-24x (7466) 
భగవందేవదేవేశ ఋషీణాం చరితం శుభం।
విశేషధర్మానిచ్ఛామి శ్రోతుం కౌతూహలం హి మే॥ 13-209-24 (89474) 
మహేశ్వర ఉవాచ। 13-209-25x (7467) 
తదహం తే ప్రవక్ష్యామి శృణు దేవి సమాహితా॥  13-209-25 (89475) 
వననిత్యైర్వనరతైర్వానప్రస్థైర్మహర్షిభిః।
వనం గురుమివాలంబ్య వస్తువ్యమితి నిశ్చయః॥ 13-209-26 (89476) 
వీరశయ్యాముపాసద్భిర్వారస్థానోపసేవిభిః।
వ్రతోపవాసైర్బహులైర్గ్రీష్మే పంచతపైస్తథా॥ 13-209-27 (89477) 
పంచయజ్ఞపరైర్నిత్యం పౌర్ణమాస్యాపరాయణైః।
మండూకశాయైర్హేమంతే శైవాలాంకురభోజనైః॥ 13-209-28 (89478) 
చీరవల్కలసంవీతైర్మృగాజినధరైస్తథా।
చాతుర్మాస్యపరైః కైశ్చిద్దేవధర్మపరాయణైః॥ 13-209-29 (89479) 
ఏవంవిధైర్వనేవాసైస్తప్యతే సుమహత్తపః।
ఏవం కృత్వా శుభం కర్మ పశ్చాద్యాతి త్రివిష్టపం॥ 13-209-30 (89480) 
తత్రాపి సుమహత్కాలం సంవిహృత్యి యథాసుఖం।
జాయతే మానుషే లోకే దానభోగసమన్వితః॥ 13-209-31 (89481) 
తపోవిశేషసంయుక్తాః కథితాస్తే శుచిస్మితే॥  13-209-32 (89482) 
ఉమోవాచ। 13-209-33x (7468) 
భగవందేవదేవేశ తేషు యే దారసంయుతాః।
కీదృశం చరితం తేషాం తన్మే శంసితుమర్హసి॥ 13-209-33 (89483) 
మహేశ్వ ఉవాచ। 13-209-34x (7469) 
య ఏకపత్నీధర్మాణశ్చరంతి విపులం తపః।
వింధ్యపాదేషు యే కేచిద్యే చ నైమిశవాసినః॥ 13-209-34 (89484) 
పుష్కరేషు చ యే చాన్యే నదీవనసమాశ్రితాః।
సర్వే తే విధిదృష్టేన చరంతి విపులం తపః॥ 13-209-35 (89485) 
హింసాద్రోహవిముక్తాశ్చ సర్వభూతానుకంపినః।
శాంతా దాంతా జితక్రోధాః సర్వాతిథ్యపరాయణాః॥ 13-209-36 (89486) 
ప్రాణిష్వాత్మోపమా నిత్యమృతుకాలాభిగామినః।
స్వదారసహితా దేవి చరంతి వ్రతముత్తమం॥ 13-209-37 (89487) 
వసంతి సుఖమవ్యగ్రాః పుత్రదారసమన్వితాః।
తేషాం పరిచ్ఛదారంభాః కృతోపకరణాని చ॥ 13-209-38 (89488) 
గృహస్థవద్ద్వితీయం తే యథాయోగం ప్రమాణతః।
పోషణార్థం స్వదారాణామగ్నికార్యార్థమేవ చ। 
గావశ్చ కర్షణం చైవ సర్వమేతద్విధీయతే।  13-209-39 (89489) 
ఏవం వనగతైర్దేవి కర్తవ్యం దారసంగ్రహైః।
తే స్వదారైః సమాయాంతి పుణ్యాఁల్లోకాంద్దఢవ్రతాః॥ 13-209-40 (89490) 
పతిభిః సహ యే దారాశ్చరంతి విపులం తపః।
అవ్యగ్రభావాదైకాత్ంయాత్తాశ్చ గచ్ఛంతి వై దివం। 
ఏతత్తే కథితం దేవి కిం భూయః శ్రోతుమిచ్ఛసి॥ ॥  13-209-41 (89491) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి నవాధికద్విశతతమోఽధ్యాయః॥ 209 ॥





అనుశాసనపర్వ - అధ్యాయ 210

॥ శ్రీః ॥

13.210. అధ్యాయః 210 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణ పార్వతీంప్రతి ఋషీణాం కర్మఫలవిశేషాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-210-1x"
name="anuzAsana-13-210-1x">ఉమోవాచ।

భగవందేవదేవేశ తేషాం కర్మఫలం ప్రభో।
శ్రోతుమిచ్ఛాంయహం దేవ ప్రసాదాత్తే వరప్రద॥ 13-210-1 (89492) 
మహేశ్వర ఉవాచ। 13-210-2x (7470) 
వానప్రస్థగతం సర్వం ఫలపాకం శృణు ప్రియే॥  13-210-2 (89493) 
అగ్నియోగం వ్రజన్గ్రీష్మే తతో ద్వాదశవార్షికం।
రుద్రలోకేఽభిజాయేత విధిదృష్టేన కర్మణా॥ 13-210-3 (89494) 
ఉపవాసవ్రతం కుర్వన్వర్షాకాలే దృఢవ్రతః।
సోమలోకేఽభిజాయేత నరో ద్వాదశవార్షికం॥ 13-210-4 (89495) 
కాష్ఠవన్మౌనమాస్థాయ నరో ద్వాదశవార్షికం।
మరుతాం లోకమాస్థాయ తత్ర భోగైశ్చ యుజ్యతే॥ 13-210-5 (89496) 
కుశశర్కరసంయుక్తే స్థండిలే సంవిశన్మునిః।
యక్షలోకేఽభిజాయేత సహస్రాణి చతుర్దశ॥ 13-210-6 (89497) 
వర్షాణాం భోగసంయుక్తో నరో ద్వాదశవార్షికం।
వీరాసనగతో యస్తు కంటకాఫలకాశ్రితః। 
గంధర్వేష్వభిజాయేత నరో ద్వాదశవార్షికం॥  13-210-7 (89498) 
వీరస్థాయీ చోర్ధ్వబాహుర్నరో ద్వాదశవార్షికం।
దేవలోకేఽభిజాయేత దివ్యభోగసమన్వితః॥ 13-210-8 (89499) 
పాదాంగుష్ఠేన యస్తిష్ఠేదూర్ధ్వబాహుర్జితేంద్రియః।
ఇంద్రలోకేఽభిజాయేత సహస్రాణి చతుర్దశ।  13-210-9 (89500) 
ఆహారనియమం కృత్వా మునిర్ద్వాదశవార్షికం।
నాగలోకేఽభిజాయేత సంవత్సరగణాన్బహూన్॥ 13-210-10 (89501) 
ఏవం దృఢవ్రతా దేవి వానప్రస్థాశ్చ కర్మభిః।
స్థానేషు తత్ర తిష్ఠంతి తత్తద్భోగసమన్వితాః॥ 13-210-11 (89502) 
తేభ్యో భ్రష్టాః పునర్దేవి జాయంతే నృషు భోగినః।
వర్ణోత్తమకులేష్వేవ ధనధాన్యసమన్వితాః॥ 13-210-12 (89503) 
ఏతత్తే కథితం దేవి కిం భూయః శ్రోతుమిచ్ఛసి॥  13-210-13 (89504) 
ఉమోవాచ। 13-210-14x (7471) 
ఏషాం యథా వరాణాం తు ధర్మమిచ్ఛామి మానద।
కృపయా పరయాఽఽవిష్టస్తన్మే బ్రూహి మహేశ్వర॥ 13-210-14 (89505) 
మహేశ్వర ఉవాచ। 13-210-15x (7472) 
ధర్మం యథా వరాణాం త్వం శృణు భామిని తత్పరా॥  13-210-15 (89506) 
వ్రతోపవాసశుద్ధాంగాస్తీర్థస్నానపరాయణాః।
ధృతిమంతఃక క్షమాయుక్తాః సత్యవ్రతపరాయణాః॥ 13-210-16 (89507) 
పక్షమాసోపవాసైశ్చ కర్శితా ధర్మదర్శినః।
వర్షైః శీతాతపైశ్చైవ కుర్వంతః పరమం తపః॥ 13-210-17 (89508) 
కాలయోగేన గచ్ఛంతి శక్రలోకం శుచిస్మితే।
తత్ర తే భోగసంయుక్తా దివ్యగంధసమన్వితాః॥ 13-210-18 (89509) 
దివ్యభూషణసంయుక్తా విమానవరసంయుతాః।
విచరంతి యథాకామం దివ్యస్త్రీగణసంయుతాః। 
ఏతత్తే కథితం దేవి కిం భూయః శ్రోతుమిచ్ఛసి॥  13-210-19 (89510) 
ఉమోవాచ। 13-210-20x (7473) 
తేషాం చక్రచరాణాం చ ధర్మమిచ్ఛామి వై ప్రభో॥  13-210-20 (89511) 
మహేశ్వర ఉవాచ। 13-210-21x (7474) 
హంత తే కథయిష్యామి శృణు శాకటికం శుభే॥  13-210-21 (89512) 
సంవహంతో ధురం దానైః శకటానాం తు సర్వదా।
ప్రార్థయంతే యథాకాలం శకటైర్భైక్షచర్యయా॥ 13-210-22 (89513) 
తపోర్జనపరా ధీరాస్తపసా క్షీణకల్మషాః।
పర్యటంతో దిశః సర్వాః కామక్రోధవివర్జితాః॥ 13-210-23 (89514) 
తేనైవ కాలయోగేన త్రిదివం యాంతి శోభనే।
తత్ర ప్రముదితా భోగైర్విచరంతి యథాసుఖం॥ 13-210-24 (89515) 
ఏతత్తే కథితం దేవి కిం భూయః శ్రోతుమిచ్ఛసి॥  13-210-25 (89516) 
ఉమోవాచ। 13-210-26x (7475) 
వైఖానసానాం వై ధర్మం శ్రోతుమిచ్ఛాంయహం ప్రభో॥  13-210-26 (89517) 
మహేశ్వర ఉవాచ। 13-210-27x (7476) 
తే వై వైఖానసా నామ వానప్రస్థాః శుభేక్షణే।
తీవ్రేణ తపసా యుక్తా దీప్తిమంతః స్వతేజసా। 
సత్యవ్రతపరా ధీరాస్తేషాం నిష్కల్మషం తపః॥  13-210-27 (89518) 
అశ్మకుట్టాస్తథాఽన్యే చ దంతోలూఖలినస్తథా।
శీర్ణపర్ణాశినశ్చాన్యే ఉంఛవృత్తాస్తథా పరే॥ 13-210-28 (89519) 
కపోతవృత్తయశ్చాన్యే కాపోతీం వృత్తిమాశ్రితాః।
పశుప్రచారనిరతాః ఫేనపాశ్చ తథా పరే॥ 13-210-29 (89520) 
మృగవన్మృగచర్యాయాం సంచరంతి తథా పరే।
అబ్భక్షా వాయుభక్షాశ్చ నిరాహారాస్తథైవ చ॥ 13-210-30 (89521) 
కేచిచ్చరంతి సద్విష్ణోః పాదపూజనముత్తమం।
సంచరంతి తపో ఘోరం వ్యాధిమృత్యువివర్జితాః। 
స్వవశాదేవ తే మృత్యుం భీషయంతి చ నిత్యశః॥  13-210-31 (89522) 
ఇంద్రలోకే తథా తేషాం నిర్మితా భోగసంచయాః।
అమరైః సమతాం యాంతి దేవవద్భోగసంయుతాః॥ 13-210-32 (89523) 
వరాప్సరోభిః సంయుక్తాశ్చిరకాలమనిందితే।
ఏతత్తే కథితం దేవి భూయః శ్రోతుం కిమిచ్ఛసి॥ 13-210-33 (89524) 
ఉమోవాచ। 13-210-34x (7477) 
భగవఞ్శ్రోతుమిచ్ఛామి వాలఖిల్యాంస్తపోధనాన్॥  13-210-34 (89525) 
మహేస్వర ఉవాచ। 13-210-35x (7478) 
ధర్మచర్యాం తథా దేవి వాలఖిల్యగతాం శృణు॥  13-210-35 (89526) 
మృగనిర్మోకవసనా నిర్ద్వంద్వాస్తే తపోధనాః।
అంగుష్ఠమాత్రాః సుశ్రోణి తేష్వేవాంగేషు సంశ్రితాః॥ 13-210-36 (89527) 
ఉద్యంతం సతతం సూర్యం స్తువంతో వివిధైః స్తవైః।
భాస్కరస్యేవ కిరణైః సహసా యాంతి నిత్యదా। 
ద్యోతయంతో దిశః సర్వా ధర్మజ్ఞాః సత్యవాదినః॥  13-210-37 (89528) 
తేష్వేవ నిర్మలం సత్యం లోకార్థం తు ప్రతిష్ఠితం।
లోకోఽయం ధార్యతే దేవి తేషామేవ తపోబలాత్॥ 13-210-38 (89529) 
మహాత్మనాం తు తపసా సత్యేన చ శుచిస్మితే।
క్షమయా చ మహాభాగే భూతానాం సంస్థితిం విదుః॥ 13-210-39 (89530) 
ప్రజార్థమపి లోకార్థం మహద్భిః క్రియతే తపః।
తపసా ప్రాప్యతే సర్వం తపసా ప్రాప్యతే ఫలం। 
దుష్ప్రాపమపి యల్లోకే తపసా ప్రాప్యతే హి తత్॥  13-210-40 (89531) 
పంచభూతార్థతత్వే చ లోకసృష్టివిర్ధనం।
ఏతత్సర్వం సమాసేన తపోయోగాద్వినిర్మితం॥ 13-210-41 (89532) 
తస్మాదయం త్వృషిగణస్తపస్తప ఇతి ప్రియే।
ధర్మాన్వేషీ తపః కర్తుం యతతే సతతం ప్రియే॥ 13-210-42 (89533) 
అమరత్వం శివత్వం చ తపసా ప్రాపయేత్సదా।
ఏతత్తే కథితం సర్వం శృణ్వంత్యాస్తే శ్రుతం ప్రియే। 
ప్రియార్థమృషిసంఘస్య ప్రజానాం హితకాంయయా॥  13-210-43 (89534) 
నారద ఉవాచ। 13-210-44x (7479) 
ఏవం బ్రువంతం దేవేశమృషయశ్చాపి తుష్టువుః।
భూయః పరతరం యత్తు తదాప్రభృతి చక్రిరే॥ ॥ 13-210-44 (89535) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి దశాధికద్విశతతమోఽధ్యాయః॥ 210 ॥





అనుశాసనపర్వ - అధ్యాయ 211

॥ శ్రీః ॥

13.211. అధ్యాయః 211 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీప్రతి నివృత్తిధర్మఫలకథనం॥ 1 ॥ తథా గార్హస్థ్యప్రశంసనపూర్వకం తద్ధర్మఫలాదికథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-211-1x"
name="anuzAsana-13-211-1x">ఉమోవాచ।

ఉక్తస్త్వయా త్రివర్గస్య ధర్మశ్చ పరమః శుభః।
సర్వవ్యాపీ తు యో ధర్మో భగవంస్తం బ్రవీతు మే।  13-211-1 (89536) 
మహేశ్వర ఉవాచ। 13-211-2x (7480) 
బ్రహ్మణా లోకసంసారే సృష్టా ధాత్రా గుణార్థినా।
లోకాంస్తారయితుం యుక్తా మర్త్యేషు క్షితిదేవతాః॥ 13-211-2 (89537) 
తేషు తావత్ప్రవక్ష్యామి ధర్మం శుభఫలోదయం।
బ్రాహ్మణేష్వభయో ధర్మః పరమః శుభలక్షణః॥ 13-211-3 (89538) 
ఇమే చ ధర్మా లోకానాం పూర్వం సృష్టాః స్వయంభువా।
పృథివ్యాం సద్ద్విజైర్నిత్యం కీర్త్యమానం నిబోధ మే॥ 13-211-4 (89539) 
స్వదారనిరతిర్ధర్మో నిత్యం జప్యం తథైవ చ।
సర్వాతిథ్యం త్రివర్గస్య యథాశక్తి దివానిశం॥ 13-211-5 (89540) 
శూద్రో ధర్మపరో నిత్యం శుశ్రూషానిరతో భవేత్॥  13-211-6 (89541) 
త్రైవిద్యో బ్రాహ్మణో వృద్ధో న చాధ్యయనజీవకః।
త్రివర్గస్య వ్యతిక్రాంతం తస్య ధర్మః సనాతనః॥ 13-211-7 (89542) 
షట్ కర్మాణి చ ప్రోక్తాని సృష్టాని బ్రహ్మణా పురా।
ధర్మిష్ఠాని వరిష్ఠాని తానితాని శృణూత్తమే॥ 13-211-8 (89543) 
యజనం యాజనం చైవ దానం పాత్రే ప్రతిగ్రహః।
అధ్యాపనమధ్యయనం షట్కర్మా ధర్మభాగృజుః॥ 13-211-9 (89544) 
నిత్యః స్వాధ్యాయతో ధర్మః నిత్యయజ్ఞః సనాతనః।
దానం ప్రశంసతే నిత్యం బ్రాహ్మణేషు త్రికర్మసు॥ 13-211-10 (89545) 
అయమేవ పరో ధర్మః సంవృతః సత్సు విద్యతే।
గర్భస్థానే విశుద్ధానాం ధర్మస్య నియమో మహాన్॥ 13-211-11 (89546) 
పంచయజ్ఞవిశుద్ధాత్మా ఋతునిత్యోఽనసూయకః।
దాంతో బ్రాహ్మణసత్కర్తా సుసంమృష్టనివేశనః॥ 13-211-12 (89547) 
చక్షుఃశ్రోత్రమనోజిహ్వాస్నిగ్ధవర్ణప్రదః సదా।
అతిథ్యభ్యాగతరతః శేషాన్నకృతభోజనః॥ 13-211-13 (89548) 
పాద్యమర్ఘ్యం యథాన్యాయమాసనం శయనం తథా।
దీపం ప్రతిశ్రయం చైవ యో దదాతి స ధార్మికః॥ 13-211-14 (89549) 
ప్రాతరుత్థాయ వై పశ్చాద్భోజనే తు నిమంత్రయేత్।
సత్కృత్యాఽనువ్రజేద్యశ్చ తస్య ధర్మః సనాతనః॥ 13-211-15 (89550) 
ప్రవృత్తిలక్షణో ధర్మో గృహస్థేషు విధీయతే।
తదహం కీర్తయిష్యామి త్రివర్గేషు చ యద్యథా॥ 13-211-16 (89551) 
ఏకేనాంశేన ధర్మార్థః కర్తవ్యో హితమిచ్ఛతా।
ఏకేనాంశేన కామార్థమేకమంశం వివర్ధయేత్॥ 13-211-17 (89552) 
నివృత్తిలక్షణః పుణ్యో ధర్మో మోక్షో విధీయతే।
తస్య వృత్తిం ప్రవక్ష్యామి తాం శృణుష్వ సమాహితా॥ 13-211-18 (89553) 
సర్వభూతదయా ధర్మో నివృత్తేః పరమ సదా।
బుభుక్షితం పిపాసార్తమతిథిం శ్రాంతమాగతం। 
అర్చయంతి వరారోహే తేషామపి ఫలం మహత్॥  13-211-19 (89554) 
పాత్రమిత్యేవ దాతవ్యం సర్వస్మై ధర్మకాంక్షిభిః।
ఆగమిష్యతి యత్పాత్రం తత్పాత్రం తారయిష్యతి॥ 13-211-20 (89555) 
కాలే సంప్రాప్తమతిథిం భోక్తుకామముపస్థితం।
యస్తం సంభావయేత్తత్ర వ్యాసోఽయం సముపస్థితః॥ 13-211-21 (89556) 
తస్య పూజాం యథాశక్త్యా సౌంయచిత్తః ప్రయోజయేత్।
చిత్తమూలో భవేద్ధర్మో ధర్మమూలం భవేద్యశః॥ 13-211-22 (89557) 
తస్మాత్సౌంయేన చిత్తేన దాతవ్యం దేవి సర్వథా।
సౌంయచిత్తస్తు యో దద్యాత్తద్ధి దానమనుత్తమం॥ 13-211-23 (89558) 
యథాంబుబిందుభిః సూక్ష్మైః పతద్భిర్మేదినీతలే।
కేదారాశ్చ తటాకాని సరాంసి సరితస్తథా॥ 13-211-24 (89559) 
తోయపూర్ణాని దృశ్యంతే అప్రతర్క్యోఽతిశోభనే।
అల్పమల్పమపి హ్యేకం దీయమానం వివర్ధతే॥ 13-211-25 (89560) 
పీడయాఽపి చ భృత్యానాం దానమేవ విశిష్యతే।
పుత్రదారధనం ధాన్యం న మృతాననుగచ్ఛతి॥ 13-211-26 (89561) 
శ్రేయో దానం చ భోగశ్చ ధనం ప్రాప్య యశస్విని।
దానేన హి మహాభాగా భవంతి మనుజాధిపాః॥ 13-211-27 (89562) 
నాస్తి భూమౌ దానసమం నాస్తి దానసమో నిధిః।
నాస్తి సత్యాత్పరో ధర్మో నానృతాత్పాతకం పరం॥ 13-211-28 (89563) 
ఆశ్రమే యస్తు తప్యేత తపో మూలఫలాశనః।
ఆదిత్యాభిముఖో భూత్వా జటావల్కలసంవృతః। 
మండూకశాయీ హేమంతే గ్రీష్మే పంచతపా భవేత్॥  13-211-29 (89564) 
సంయక్తపశ్చరంతీహ శ్రద్దధానా వనాశ్రమే।
గృహాశ్రమస్య తే దేవి కలాం నార్హంతి షోడశీం॥ 13-211-30 (89565) 
ఉమోవాచ। 13-211-31x (7481) 
గృహాశ్రమస్య యా చర్యా వ్రతాని నియమాశ్చ యే।
తథా చ దేవతాః పూజ్యాః సతతం గృహమేధినా॥ 13-211-31 (89566) 
యద్యచ్చ పరిహర్తవ్యం గృహీణాతిథిపర్వసు।
తత్సర్వం శ్రోతుమిచ్ఛామి కథ్యమానం త్వయా విభో॥ 13-211-32 (89567) 
మహేశ్వర ఉవాచ। 13-211-33x (7482) 
గృహాశ్రమస్య యన్మూలం ఫలం ధర్మోఽయముత్తమం।
పాదైశ్చతుర్భిః సతతం ధర్మో యత్ర ప్రతిష్ఠితః॥ 13-211-33 (89568) 
సారభూతం వరారోహే దధ్నో ఘృతమివోద్ధృతం।
తదహం తే ప్రవక్ష్యామి శ్రూయతాం ధర్మచారిణి॥ 13-211-34 (89569) 
`దంపత్యలంకరిష్ణుశ్చ గృహదానరతిర్నరః।
కలత్రసౌఖ్యం విందేత నాస్తి తత్ర విచారణా॥ 13-211-35 (89570) 
స్త్రియో వా పురుషో వాఽపి దంపతీన్పూజయంతి తే।
మనోభిలషితాన్కామాన్ప్రాప్నువంతి న సంశయః॥'  13-211-36 (89571) 
శుశ్రూషంతే యే పితరం మాతరం చ గృహాశ్రమే।
భర్తారం చైవ యా నారీ అగ్నిహోత్రం చ యే ద్విజాః॥ 13-211-37 (89572) 
తేషుతేషు చ ప్రీణంతి దేవా ఇంద్రపురోగమాః।
పితరః పితృలోకస్థాః స్వధర్మేణ స రజ్యతే॥ 13-211-38 (89573) 
ఉమోవాచ। 13-211-39x (7483) 
మాతాపితృవియుక్తానాం కా చర్యా గృహమేధినాం।
విధవానాం చ నారీణాం భవానేవ బ్రవీతు మే॥ 13-211-39 (89574) 
మహేశ్వర ఉవాచ। 13-211-40x (7484) 
దేవతాతిథిశుశ్రూషా గురువృద్ధాభివాదనం।
అహింసా సర్వభూతానామలోభః సత్యసంధతా॥ 13-211-40 (89575) 
బ్రహ్మచర్యం శరణ్యత్వాశౌచం పూర్వాభిభాషణం।
కృతజ్ఞత్వమపైశున్యం సతతం ధర్మశీలతా॥ 13-211-41 (89576) 
దినే ద్విరభిషేకం చ పితృదైవతపూజనం।
గవాహ్నికప్రదానం చ సంవిభాగోఽతిథిష్వపి॥ 13-211-42 (89577) 
దీపప్రతిశ్రయం చైవ దద్యాత్పాద్యాసనం తథా।
పంచమేఽహని షష్ఠే వా ద్వాదశేఽప్యష్టమేఽథవా। 
తదుర్దశే పంచదశే బ్రహ్మచారీ సదా భవేత్॥  13-211-43 (89578) 
శ్మశ్రుకర్మ శిరోభ్యంగమంజనం దంతధావనం।
నైతేష్వహస్తు కుర్వీత తేషు లక్ష్మీః ప్రతిష్ఠితా॥ 13-211-44 (89579) 
వ్రతోపవాసనియమస్తపో దానం చ శక్తితః।
భరణం భృత్యవర్గస్య దీనానామనుకంపనం॥ 13-211-45 (89580) 
పరదారాన్నివృత్తిశ్చ స్వదారేషు రతిః సదా।
శరీరమేకం దంపత్యోర్విధాత్రా పూర్వనిర్మితం। 
తస్మాత్స్వదారనిరతో బ్రహ్మచారీ విధీయతే॥  13-211-46 (89581) 
శీలవృత్తవినీతస్య నిగృహీతేంద్రియస్య చ।
ఆర్జవే వర్తమానస్య సర్వభూతహితైషిణః॥ 13-211-47 (89582) 
ప్రియాతిథేశ్చ క్షాంతస్య ధర్మార్జితధనస్య చ।
గృహాశ్రమపదస్థస్య కిమన్యైః కృత్యమాశ్రమైః॥ 13-211-48 (89583) 
యథా మాతరమాశ్రిత్య సర్వే జీవంతి జంతవః।
తథా గృహాశ్రమం ప్రాప్య సర్వే జీవంతి చాశ్రమాః॥ 13-211-49 (89584) 
రాజానః సర్వపాషండాః సర్వే రంగోపజీవినః।
వ్యాలగ్రహాశ్చ డంయాశ్చ చోరా రాజభటాస్తథా॥ 13-211-50 (89585) 
సవిద్యాః సర్వజీవజ్ఞాః సర్వే వై విచికిత్సకాః।
దూరాధ్వానం ప్రపన్నాశ్చ క్షీణపథ్యోదనా నరాః। 
ఏతే చాన్యే చ బహవస్తర్కయంతి గృహాశ్రమం॥  13-211-51 (89586) 
మార్జారా మూషికాః శ్వానః సూకరాశ్చ శుకాస్తథా।
కపోతకా కావటకాః సరీసృపనిషేవణాః। 
అరణ్యవాసినశ్చాన్యే సంఘా యే మృగపక్షిణాం॥  13-211-52 (89587) 
ఏవం బహువిధా దేవి లోకేఽస్మిన్సచరాచరాః।
గృహే క్షేత్రే బిలే చైవ శతశోఽథ సహస్రశః॥ 13-211-53 (89588) 
గృహస్థేన కృతం కర్మ సర్వైస్తైరిహ భుజ్యతే।
ఉపయుక్తం చ యత్తేషాం మతిమాన్నానుశోచతి॥ 13-211-54 (89589) 
ధర్మ ఇత్యేవ సహ్కల్ప్య యస్తు తస్య ఫలం శృణు।
సర్వయజ్ఞప్రణీతస్య హయమేధేన యత్ఫలం। 
వర్షే స ద్వాదశే దేవి ఫలేనైతేన యుజ్యతే॥  13-211-55 (89590) 
ఆశాపాశవిమోక్షం చ విధిధర్మమనుత్తమం।
వృక్షమూలచరో నిత్యం శూన్యాగారినివేశనమం॥ 13-211-56 (89591) 
నదీపులినశాయీ చ నదీతీరమనువ్రజన్।
విముక్తః సర్వసంగేభ్యః స్నేహబంధేన వై ద్విజః।  13-211-57 (89592) 
ఆత్మన్యేవాత్మనా భావం సమాయోజ్యేహ తేన వై।
ఆత్మభూతో యతాహారో మోక్షదృష్టేన కర్మణా॥ 13-211-58 (89593) 
పవిత్రనిత్యో యుక్తశ్చ తస్య ధర్మఃక సనాతనః।
నైకత్ర రమతే సక్తో న చైకగ్రామగోచరః। 
యుక్తోఽప్యటతి యో యుక్తో న చైకపులినాశ్రయః॥  13-211-59 (89594) 
ఏష మోక్షవిదాం ధర్మో వేదోక్తః సత్పథే స్థితః॥ ॥  13-211-60 (89595) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకాదశాధికద్విశతతమోఽధ్యాయః॥ 211 ॥





అనుశాసనపర్వ - అధ్యాయ 212

॥ శ్రీః ॥

13.212. అధ్యాయః 212 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి విస్తరేణ రాజధర్మకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-212-1x"
name="anuzAsana-13-212-1x">ఉమోవాచ।

దేవదేవ నమస్తుభ్యం త్ర్యక్ష భో వృషభధ్వజ।
శ్రుతం మే భగవన్సర్వం త్వత్ప్రసాదాన్మహేశ్వర॥ 13-212-1 (89596) 
సంగృహీతం మయా తచ్చ తవ వాక్యమనుత్తమం।
ఇదానీమస్తి సందేహో మానుషేష్విహ కశ్చన॥ 13-212-2 (89597) 
తుల్యప్రాణశిరఃకాయో రాజాఽయమితి మృశ్యతే।
కేన కర్మవిపాకేన సర్వప్రాధాన్యమర్హతి॥ 13-212-3 (89598) 
స చాపి దండయన్మర్త్యాన్భర్త్సయన్విధమన్నపి।
ప్రేత్యభావే కథం లోకాఁల్లభతే పుణ్యకర్మణా। 
రాజవృత్తమహం తస్మాచ్ఛ్రోతుమిచ్ఛామి మానద॥  13-212-4 (89599) 
మహేశ్వర ఉవాచ। 13-212-5x (7485) 
తదహం తే ప్రవక్ష్యామి రాజధర్మం శుభాననే॥  13-212-5 (89600) 
రాజాయత్తం హి యత్సర్వం లోకవృత్తం శుభాశుభం।
మహతస్తపసో దేవి ఫలం రాజ్యమితి స్మృతం॥ 13-212-6 (89601) 
తపోదానమయం రాజ్యం పరం స్థానం విధీయతే।
తస్మాద్రాజ్ఞః సదా మర్త్యాః ప్రణమంతి యతస్తతః॥ 13-212-7 (89602) 
న్యాయతస్త్వం మహాభాగే శ్రోతుకామాఽసి భామిని।
తస్మాత్తస్యైవ చరితం జగత్పథ్యం శృణు ప్రియే॥ 13-212-8 (89603) 
అరాజకే పురా త్వాసీత్ప్రజానాం సంకులం మహత్।
తదృష్ట్వా సంకులం బ్రహ్మా మనుం రాజ్యే న్యవేదయత్। 
తదాప్రభృతి సందృష్టం రాజ్ఞాం వృత్తం శుభాశుభం॥  13-212-9 (89604) 
తన్మే శృణు వరారోహే తస్య పథ్యం జగద్ధితం।
యథా ప్రేత్య లభేత్స్వర్గం యథా వీర్యం యశస్తథా॥ 13-212-10 (89605) 
పిత్ర్యం వా భూతపూర్వం వా స్వయముత్పాద్య వా పునః।
రాజ్యధర్మమనుష్ఠాయ విధివద్భోక్తుమర్హతి॥ 13-212-11 (89606) 
ఆత్మానమేవ ప్రథమం వినయైరుపపాదయేత్।
అను భృత్యాన్ప్రజాః పశ్చాదిత్యేష వినయక్రమః॥ 13-212-12 (89607) 
స్వామినం చోషమాం కృత్వా ప్రజాస్తద్వృత్తకాంక్షయా।
స్వయం వినయసంపన్నా భవంతీహ శుభేక్షణే॥ 13-212-13 (89608) 
స్వస్మాత్పూర్వతరా రాజా వినయత్యేవ వై ప్రజాః।
అపహాస్యో భవేత్తాదృక్స్వదోషస్యానవేక్షణాత్॥ 13-212-14 (89609) 
విద్యాభ్యాసైర్వృద్ధయోగైరాత్మానం వినయం నయేత్।
విద్యా ధర్మార్థఫలినీ తద్విదో వృద్ధసంజ్ఞితాః॥ 13-212-15 (89610) 
ఇంద్రియాణాం జయో దేవి అత ఊర్ధ్వముదాహృతః।
అజయే సుమహాందోషో రాజానం వినిపాతయేత్॥ 13-212-16 (89611) 
పంచైవ స్వవశే కృత్వా తదర్థాన్పంచ శోషయేత్।
షడుత్సృజ్య యథాయోగం జ్ఞానేన వినయేన చ। 
సాస్త్రచక్షుర్నయపరో భూత్వా భృత్యాన్సమాహరేత్॥  13-212-17 (89612) 
వృత్తశ్రుతకులోపేతానుపధాబిః పరీక్షితాన్।
అమాత్యానుపధాతీతాన్సోపసర్పాంజితేంద్రియాన్। 
యోజయేత యథాయోగం యథార్హం స్వేషు కర్మసు॥  13-212-18 (89613) 
అమాత్యా బుద్ధిసంపన్నా రాష్ట్రం బహుజనప్రియం।
దురాధర్షం పురశ్రేష్ఠం కోశః కృచ్ఛ్రసహః స్మృతః॥ 13-212-19 (89614) 
అనురక్తం బలం సాంనామద్వైధం మంత్రమేవ చ।
ఏతాః ప్రకృతయః స్వేషు స్వామీ వినయతత్వవిత్।  13-212-20 (89615) 
ప్రజానాం రక్షణార్థాయ సర్వమేతద్వినిర్మితం।
ఆభిః కరణభూతాభిః కుర్యాల్లోకహితం నృపః॥ 13-212-21 (89616) 
ఆత్మరక్షా నరేంద్రస్య ప్రజారక్షార్థమిష్యతే।
తస్మాత్సతతమాత్మానం సంరక్షేదప్రమాదవాన్॥ 13-212-22 (89617) 
భోజనాచ్ఛాదనస్నానాద్బహిర్నిష్క్రమణాదపి।
నిత్యం స్త్రీగణసంయోగాద్రక్షేదాత్మానమాత్మవాన్॥ 13-212-23 (89618) 
స్వేభ్యశ్చైవ పరేభ్యశ్చ శశ్త్రాదపి విషాదపి।
సతతం పుత్రదారేభ్యో రక్షేదాత్మానమాత్మవాన్॥ 13-212-24 (89619) 
సర్వేభ్య ఏవ స్థానేభ్యో రక్షేదాత్మానమాత్మవాన్।
ప్రజానాం రక్షణార్థాయ ప్రజాహితకరో భవేత్॥ 13-212-25 (89620) 
ప్రజాకార్యం తు తత్కార్యం ప్రజాసౌఖ్యం తు తత్సుఖం।
ప్రజాప్రియం ప్రియం తస్య స్వహితం తు ప్రజాహితం। 
ప్రజార్తం తస్య సర్వస్వమాత్మార్థం న విధీయతే।  13-212-26 (89621) 
ప్రకృతీనాం హి రక్షార్థం రాగద్వేషౌ వ్యుదస్య చ।
ఉభయోః పక్షయోర్వాదం శ్రుత్వా చైవ యథాతథం। 
తమర్థం విమృశేద్బుద్ధ్యా స్వయమాతత్వదర్శనాత్॥  13-212-27 (89622) 
తత్వవిద్భిశ్చ బహుభిర్వృద్ధైః సహ నరోత్తమైః।
కర్తారమపరాధం చ దేశకాలౌ నయానయౌ॥ 13-212-28 (89623) 
జ్ఞాత్వా సంయగ్యథాశాస్త్రం తతో దండం నయేన్నృషు।
ఏవం కుర్వంల్లభేద్ధర్మం పక్షపాతవివర్జనాత్॥ 13-212-29 (89624) 
ప్రత్యక్షాప్తోపదేశాభ్యామనుమానేన వా పునః।
బోద్ధవ్యం సతతం రాజ్ఞా దేశవృత్తం శుభాశుభం॥ 13-212-30 (89625) 
చారైః కర్మప్రవృత్త్యా చ తద్విజ్ఞాయ విచారయేత్।
అశుభం నిర్హరేత్సద్యో జోషయేచ్ఛుభమాత్మనః॥ 13-212-31 (89626) 
గర్హ్యాన్విగర్హయేదేవ పూజ్యాన్సంపూజయేత్తథా।
దండ్యాంశ్చ దండయేద్దేవి నాత్ర కార్యా విచారణా॥ 13-212-32 (89627) 
పంచావేక్షన్సదా మంత్రం కుర్యాద్బుద్ధియుతైర్నరైః।
కులవృత్తశ్రుతోపేతైర్నిత్యం మంత్రపరో భవేత్॥ 13-212-33 (89628) 
కామకారేణ వై ముఖ్యైర్న చ మంత్రమనా భవేత్।
రాజా రాష్ట్రహితాపేక్షం సత్యధర్మాణి కారయేత్॥ 13-212-34 (89629) 
సర్వోద్యోగం స్వయం కుర్యాద్దుర్గాదిషు సదా నృషు।
దేశవృద్ధికరాన్భృత్యానప్రమాదేన కారయేత్॥ 13-212-35 (89630) 
దేశక్షయకరాన్సర్వానప్రియాంశ్చ వివర్జయేత్।
అహన్యహని సంపశ్యేదనుజీవిగణం స్వయం॥ 13-212-36 (89631) 
సుముఖః సుప్రియో దత్త్వా సంయగ్వృత్తం సమాచరేత్।
అధర్ంయం పరుషం తీక్ష్ణం వాక్యం వక్తుం న చార్హతి॥ 13-212-37 (89632) 
అసంవిశ్వాస్య వచనం వక్తుం సత్సు న చార్హతి।
నరేనరే గుణాందోషాన్సంయగ్వేదితుమర్హతి॥ 13-212-38 (89633) 
స్వేంగితం వృణుయాద్ధైర్యం న కుర్యాత్క్షుద్రసంవిదం।
పరేంగితజ్ఞో లోకేషు భూత్వా సంసర్గమాచరేత్॥ 13-212-39 (89634) 
స్వతశ్చ పరతశ్చైవ పరస్పరభయాదపి।
అమానుషభయేభ్యశ్చ స్వాః ప్రజాః పాలయేన్నృపః॥ 13-212-40 (89635) 
లుబ్ధాః కఠోరాశ్చాప్యస్య మానవా దస్యువృత్తయః।
నిగ్రాహ్యా ఏవ తే రాజ్ఞా సంగృహీత్వా యతస్తతః॥ 13-212-41 (89636) 
కుమారాన్వినయోద్బోధైర్జన్మప్రభృతి యోజయేత్।
తేషామాత్మగుణోపేతం యౌవరాజ్యేన యోజయేత్॥ 13-212-42 (89637) 
ప్రకృతీనాం యథా న స్యాద్రాజ్యభ్రంశో భవేద్భయం।
ఏతత్సంచింతయేన్నిత్యం తద్విధానం తథార్హతి॥ 13-212-43 (89638) 
అరాజకం క్షణమపి రాజ్యం న స్యాద్ధి శోభనే।
ఆత్మనోఽనువిధానాయ యౌవరాజ్యం సదేష్యతే॥ 13-212-44 (89639) 
కులజానాం చ వైద్యానాం శ్రోత్రియాణాం తపస్వినాం।
అన్యేషాం వృత్తియుక్తానాం విశేషం కర్తుమర్హతి॥ 13-212-45 (89640) 
ఆత్మార్థం రాజ్యతంత్రార్థం కోశార్థం చ సమాచరేత్।
దుర్గాద్రాష్ట్రాత్సముద్రాచ్చ వణిగ్భ్యః పురుషాత్యయాత్॥ 13-212-46 (89641) 
పరాత్మగుణసారాభ్యాం భృత్యపోషణమాచరేత్।
వాహనానాం ప్రకుర్వీత పోషణం యోధకర్మసు॥ 13-212-47 (89642) 
సాదరః సతతం భూత్వా అవేక్షావ్రతమాచరేత్।
చతుర్దా విభజేత్కోశం ధర్మభృత్యాత్మకారణాత్॥ 13-212-48 (89643) 
ఆపదర్థం చ నీతిజ్ఞో దేశకాలవశేన తు।
అనాథాన్వ్యథితాన్వృద్ధాన్స్వే దేశే పోషయేన్నృపః॥ 13-212-49 (89644) 
సంధిం చ విగ్రహం చైవ తద్విశేషాంస్తథా పారన్।
యథావత్సంవిమృశ్యైవ బుద్ధిపూర్వం సమాచరేత్॥ 13-212-50 (89645) 
సర్వేషాం సంప్రియో భూత్వా మండలం సతతం చరేత్।
శుభేష్వపి చ కార్యేషు చ చైకాంతః సమాచరేత్॥ 13-212-51 (89646) 
స్వతశ్చ పరతశ్చైవ వ్యసనాని విమృశ్య సః।
పరేణి ధార్మికాన్యోగాన్నాతీయాద్ద్వేషలోభతః॥ 13-212-52 (89647) 
రక్ష్యత్వం వై ప్రజాధర్మః క్షత్రధర్మస్తు రక్షణం।
కునృపైః పీడితాస్తస్మాత్ప్రజాః సర్వత్ర పాలయేత్॥ 13-212-53 (89648) 
యాత్రాకాలేఽనవేక్ష్యైవ పశ్చాత్కోపఫలోదయః।
తద్యుక్తాశ్చాపదశ్చైవ శాసనాదితి చింతయేత్॥ 13-212-54 (89649) 
వ్యసనేభ్యో బలం రక్షేన్నయతో వ్యయతోపి వా।
ప్రాయశో వర్జయేద్యుద్ధం ప్రాణరక్షణకారణాత్॥ 13-212-55 (89650) 
కారణాదేవి యోద్ధవ్యం నాత్మనః పరదోషతః।
సుయుద్ధే ప్రాణమోక్షశ్చ తస్య ధర్మాయ ఇష్యతే॥ 13-212-56 (89651) 
అభియుక్తో బలవతా కుర్యాదాపద్విధిం నృపః।
అనునీయ తథా సర్వాన్ప్రజానాం హితకారణాత్॥ 13-212-57 (89652) 
అన్యప్రకృతియుక్తానాం రాజ్ఞాం వృత్తివిచారిణాం।
అన్యాంశ్చాపత్ప్రపన్నానాం న తాన్సంయోక్తుమర్హతి॥ 13-212-58 (89653) 
శుభాశుభం యదా దేవి వ్రతం తూభయసాధనం।
ఆత్మైవ తచ్ఛుభం కుర్యాదశుభం యోజయేత్పరాన్।  13-212-59 (89654) 
ఏవముద్దేశతః ప్రోక్తమలేపత్వం యథా భవేత్।
ఏష దేవి సమాసేన రాజధర్మః ప్రకీర్తితః॥ 13-212-60 (89655) 
ఏవం సంవర్తమానస్తు దండయన్భర్త్సయన్ప్రజాః।
నిష్కల్మషమవాప్నోతి పద్మపత్రమివాంభసా॥ 13-212-61 (89656) 
ఏవం సంవర్తమానస్య కాలధర్మో యదా భవేత్।
స్వర్గలోకే తదా రాజా త్రిదశైః సహ తోష్యతే॥ 13-212-62 (89657) 
ద్వివిధం రాజ్యవృత్తం చ న్యాయభాగ్యసమన్వితం।
ఏవం న్యాయానుగం వృత్తం కథితం తే శుభేక్షణే॥ 13-212-63 (89658) 
రాజ్యం న్యాయానుగం తాత బుద్ధిశాస్త్రానుగం భవేత్।
ధర్ంయం పథ్యం యశస్యం చ స్వర్గ్యం చైవ తథా భవేత్॥ 13-212-64 (89659) 
రాజ్యం భాగ్యానుగం నామ అయథావత్ప్రదృశ్యతే।
తత్తు శాస్త్రవినిర్ముక్తం సతాం కోపకరం భవేత్। 
అధర్ంయమయశస్యం చ దురంతం చ భవేద్ధ్రువం॥  13-212-65 (89660) 
యత్ర స్వచ్ఛందతః సర్వం క్రియతే కర్మ రాజభిః।
తత్ర భాగ్యవశాద్భృత్యా లభంతే న విశేషతః॥ 13-212-66 (89661) 
యత్ర దండ్యా న దండ్యంతే పూజ్యంతే వా నరాధమాః।
యత్ర సంతోపి హన్యంతే తత్ర భాగ్యానుగం భవేత్॥ 13-212-67 (89662) 
శుభాశుభం యథా యత్ర విపరీతం ప్రదృశ్యతే।
రాజ్ఞి చాసురపక్షే తు తత్ర భాగ్యానుగం భవేత్॥ 13-212-68 (89663) 
భాగ్యానుగే తు రాజానో వర్తమానా యథాతథా।
ప్రాప్యాకీర్తిమనర్థం చ ఇహ లోకే శుభేక్షణే॥ 13-212-69 (89664) 
పరత్ర సుమహాఘోరం తమః ప్రాప్య దురత్యయం।
తిష్ఠంతి నరకే దేవి ప్రలయాంతాదితి స్థితిః॥ 13-212-70 (89665) 
మోక్షం దుష్కృతినాం చాపి విద్యతే కాలపర్యయాత్।
నాస్త్యేవ మోక్షణం దేవి రాజ్ఞాం దుష్కృతికారిణాం॥ 13-212-71 (89666) 
ఏతత్సర్వం సమాసేన రాజవృత్తం శుభాశుభం।
కథితం తే మహాభాగే భూయః శ్రోతుం కిమిచ్ఛసి॥ ॥ 13-212-72 (89667) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వాదశాధికద్విశతతమోఽధ్యాయః॥ 212 ॥





అనుశాసనపర్వ - అధ్యాయ 213

॥ శ్రీః ॥

13.213. అధ్యాయః 213 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణ హింసాయా దుస్త్యజత్వనిరూపణపూర్వకమర్హింసాప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-213-1x"
name="anuzAsana-13-213-1x">ఉమోవాచ।

దేవదేవ మహాదేవ సర్వదేవనమస్కృత।
యాని ధర్మరహస్యాని శ్రోతుమిచ్ఛామి తాన్యహం॥ 13-213-1 (89668) 
మహేశ్వర ఉవాచ। 13-213-2x (7486) 
రహస్యం శ్రూయతాం దేవి మానుషాణాం సుఖావహం।
నపుంసకేషు వంధ్యాసు వియోనౌ పృథివీతలే॥ 13-213-2 (89669) 
ఉత్సర్గో రేతసస్తేషు న కార్యో ధర్మకాంక్షిభిః।
ఏతేషు బీజం ప్రక్షిప్తం న చ రోహతి వై ప్రియే॥ 13-213-3 (89670) 
యత్ర వా తత్ర వా బీజం ధర్మార్థీం నోత్సృజేత్పునః।
నరో బీజవినాశేన లిప్యతే బ్రహ్మహత్యయా॥ 13-213-4 (89671) 
అహింసా పరమో ధర్మ అహింసా పరమం సుఖం।
అహింసా ధర్మశాస్త్రేషు సర్వేషు పరమం పదం॥ 13-213-5 (89672) 
దేవతాతిథిశుశ్రూషా సతతం ధర్మశీలతా।
వేదాధ్యయనయజ్ఞాశ్చ తపో దానం దమస్తథా॥ 13-213-6 (89673) 
ఆచార్యగురుశుశ్రూషా తీర్థాభిగమనం తథా।
అహింసాయా వరారోహే కలాం నార్హంతి షోడశీం॥ 13-213-7 (89674) 
ఏతత్తే పరమం గుహ్యమాఖ్యాతం పరమార్చితం॥  13-213-8 (89675) 
ఉమోవాచ। 13-213-9x (7487) 
యద్యధర్మస్తు హింసాయాం కిమర్థమమరోత్తమ।
యజ్ఞేషు పశుబంధేషు హన్యంతే పశవో ద్విజైః॥ 13-213-9 (89676) 
కథం చ భగవన్భూయో హింసమానా నరాధిపాః।
స్వర్గం సుదుర్గమం యాంతి తదా స్మ రిపుసూదన॥ 13-213-10 (89677) 
యస్యైవ గోసహస్రాణి వింశతిః స్వాదికాని తు।
అహన్యహని హన్యంతే ద్విజానాం మాంసకారణాత్॥ 13-213-11 (89678) 
సమాంసం తు స దత్త్వాఽన్నం రంతిదేవో నరాధిపః।
కథం స్వర్గమనుప్రాప్తః పరం కౌతూహలం హి మే॥ 13-213-12 (89679) 
కింతు ధర్మం న శృణ్వంతి న శ్రద్దధతి వా శ్రుతం।
మృయాం వై వినిర్గత్య మృగాన్హంతి నరాధిపాః॥ 13-213-13 (89680) 
ఏతత్సర్వం విశేషేణ విస్తరేణ వృషధ్వజ।
శ్రోతుమిచ్ఛామి సర్వజ్ఞ తత్త్వమద్య మమోచ్యతాం॥ 13-213-14 (89681) 
ఈశ్వర ఉవాచ। 13-213-15x (7488) 
బహుమాన్యమిదం దేవి నాస్తి కశ్చిదహింసకః।
శ్రూయతాం కారణం చాత్ర యథాఽనేకవిధం భవేత్॥ 13-213-15 (89682) 
దృశ్యతే చాపి లోకేఽస్మిన్న హి కశ్చిదహింసకః।
ధరణీసంశ్రితా దేవి సుసూక్ష్మాంశ్చైవ మధ్యమాన్॥ 13-213-16 (89683) 
సంచరంశ్చరణాభ్యాం చ హంతి జీవాననేకశః।
అజ్ఞానాజ్జ్ఞానతో వాఽపి యో జీవః శయనాసనాత్। 
ఉపావిశఞ్శయానశ్చ హంతి జీవాననేకశః॥  13-213-17 (89684) 
శిరోవస్త్రేషు యే జీవా నరణాం స్వేదసంభవాః।
తాంశ్చ హింసంతి సతతం దంశాంశ్చ మశకానపి॥ 13-213-18 (89685) 
జలే జీవాస్తథాఽఽకాశే పృథివీ జీవమాలినీ।
ఏవం జీవాకులే లోకే కోసౌ స్యాద్యస్త్వహింసకః॥ 13-213-19 (89686) 
స్థూలమధ్యమసూక్ష్మైశ్చ స్వేదవారిమహీరుహైః।
దృశ్యరూపైరదృశ్యైశ్చ నానారూపైశ్చ భామిని॥ 13-213-20 (89687) 
జీవైస్తతమిదం సర్వమాకాశం పృథివీ తథా।
అన్యోన్యం తే చ హింసంతి దుర్బలాన్బలవత్తరాః॥ 13-213-21 (89688) 
మత్స్యా మత్స్యాన్గ్రసంతీహ ఖగాశ్చైవ ఖగాంస్తథా।
సరీసృపైశ్చ జీవంతి కపోతాద్యా విహంగమాః॥ 13-213-22 (89689) 
భూచరాః ఖేచరాశ్చాన్యే క్రవ్యాదా మాంసగృద్ధినః।
సమృద్ధాః పరమాంసైస్తు భక్షేరంస్తేఽపి చాపరైః॥ 13-213-23 (89690) 
సత్వైః సత్వాని జీవంతి శతశోథ సహస్రశః।
అపీడయిత్వా నైవాన్యం జీవా జీవంతి సుందరి॥ 13-213-24 (89691) 
స్థూలకాయస్య సత్వస్య ఖరస్య మహిషస్య చ।
జీవస్యైకస్య మాంసేన పయసా రుధిరేణ వా। 
తృప్యంతే బహవో జీవాః క్రవ్యాదా మాంసజీవినః॥  13-213-25 (89692) 
ఏకో జీవసహస్రాణి సదా ఖాదతి మానవః।
అన్నాద్యస్య చ భోగేన దాన్యసంజ్ఞాని యాని తు॥ 13-213-26 (89693) 
మాంసధాన్యైః సబీజైశ్చ భోజనం పరివర్జయేత్॥  13-213-27 (89694) 
త్రిరాత్రం పంచరాత్రం వా సప్తరాత్రం తథాఽపి వా।
ధాన్యాని యో న హింసేతాహింసకః పరికీర్తితః॥ 13-213-28 (89695) 
నాశ్నాతి యావతో జీవస్తావత్పుణ్యేన యుజ్యతే।
ఆహారస్య వియోగేన శరీరం పరితప్యతే॥ 13-213-29 (89696) 
తప్యమానే శరీరే తు శరీరే చేంద్రియాణి తు।
వశే తిష్ఠంతి సుశ్రోణి నృపాణామివ కింకరాః॥ 13-213-30 (89697) 
నిరుణద్ధీంద్రియాణ్యేవ స సుఖీ స విచక్షణః।
ఇంద్రియాణాం నిరోధేన దానేన చ దమేన చ। 
నరః సర్వమవాప్నోతి మనసా యద్యధిచ్ఛతి॥  13-213-31 (89698) 
ఏవం మూలమర్హిసాయా ఉపవాసః ప్రకీర్తితః॥  13-213-32 (89699) 
ఆహారం కురుతే యస్తు భూమిమాక్రమతే చ యః।
సర్వే తే హింసకా దేవి యథా ధర్మేషు దృశ్యతే॥ 13-213-33 (89700) 
యథైవాహింసకో దేవి తత్వతో జ్ఞాయతే నరః।
తథా తే సంప్రవక్ష్యామి శ్రూయతాం ధర్మచారిణి॥ 13-213-34 (89701) 
ఫలాని మూలపర్ణాని భస్మ వా యోపి భక్షయేత్।
అలేఖ్యమివ నిశ్చేష్టం తం మన్యేఽహమహింసకం॥ 13-213-35 (89702) 
ఆరంభా హింసయా యుక్తా ధూమేనాగ్నిరివావృతాః।
తస్మాద్యస్తు నిరాహారస్తం మన్యేఽహమహింసకం॥ 13-213-36 (89703) 
యస్తు సర్వం సముత్సృజ్య దీక్షిత్వా నియతః శుచిః।
కృత్వా మండలమర్యాదాం సంకల్పం కురుతే నరః॥ 13-213-37 (89704) 
యావజ్జీవమనాశిత్వా కాలకాంక్షీ దృఢవ్రతః।
ధ్యానేన తపసా యుక్తస్తం మన్యేఽహమహింసకం॥ 13-213-38 (89705) 
అన్యథా హి న పశ్యామి నరో యః స్యాదహింసకః।
బహు చింత్యమిదం దేవి నాస్తి కశ్చిదహింసకః॥ 13-213-39 (89706) 
యతో యతో మహాభాగే హింసా స్యాన్మహతీ తతః।
నివృత్తో మధుమాంసాభ్యాం హింసా త్వల్పతరా భవేత్॥ 13-213-40 (89707) 
నివృత్తిః పరమో ధర్మో నివృత్తిః పరమం సుఖం।
మనసా వినివృత్తానాం ధర్మస్య నిచయో మహాన్॥ 13-213-41 (89708) 
మనఃపూర్వాగమా ధర్మా అధర్మాశ్చ న సంశయః।
మనసా బధ్యతే చాపి ముచ్యతే చాపి మానవః॥ 13-213-42 (89709) 
నిగృహీతే భవేత్స్వర్గో విసృష్టే నరకో ధ్రువః।
ఘాతకః శస్త్రముద్యంయ మనసా చింతయేద్యది॥ 13-213-43 (89710) 
ఆయుఃక్షయం గతేఽన్యేషాం మృతే తు ప్రహరాంయహం।
ఇతి యో ఘాతకో హన్యాన్న స పాపేన లిప్యతే॥ 13-213-44 (89711) 
విధినా నిహతాః పూర్వం నిమిత్తం స తు ఘాతకః।
విధిర్హి బలవాందేవి దుస్త్యజం వై పురాకృతం॥ 13-213-45 (89712) 
జీవాః పురాకృతేనైవ తిర్యగ్యోనిసరీసృపాః।
నానాయోనిషు జాయంతే స్వకర్మపరివేష్టితాః॥ 13-213-46 (89713) 
నానావిధవిచిత్రాంగా నానాశౌర్యపరాక్రమాః।
నానాభూమిప్రదేశేషు నానాహారశ్చ జంతవః॥ 13-213-47 (89714) 
జాయమానస్య జీవస్య మృత్యుః పూర్వం ప్రజాయతే।
సుఖం వా యది వా దుఃఖం యథాపూర్వం కృతం తు వా॥ 13-213-48 (89715) 
ప్రాప్నువంతి నరా మృత్యుం యదా యత్ర చ యేన చ।
నాతిక్రాంతుం హి శక్యః స్యాన్నిదేశః పూర్వకర్మణః॥ 13-213-49 (89716) 
అప్రమత్తః ప్రమత్తేషు విధిర్జాగర్తి జంతుషు।
న హి తస్య ప్రియః కశ్చిన్న ద్వేష్యో న చ మధ్యమః॥ 13-213-50 (89717) 
సమః సర్వేషు భూతేషు కాలః కాలం నిరీక్షతే।
గతాయుషో హ్యాక్షిపతే జీవః సర్వస్య దేహినః॥ 13-213-51 (89718) 
యథా యేన చ మర్తవ్యం నాన్యథా ంరియతే హి సః।
దృశ్యతే న చ లోకేఽస్మిన్భూతో భవ్యో ద్విధా పునః॥ 13-213-52 (89719) 
విజ్ఞానైర్విక్రమైర్వాఽపి నానామంత్రౌషధైరపి।
యో హి వంచయితుం శక్తో విధేస్తు నియతాం గతిం॥ 13-213-53 (89720) 
ఏష తేఽభిహితో దేవి జీవహింసావిధిక్రమః॥ ॥  13-213-54 (89721) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రయోదసాధికద్విశతతమోఽధ్యాయః॥ 213 ॥





అనుశాసనపర్వ - అధ్యాయ 214

॥ శ్రీః ॥

13.214. అధ్యాయః 214 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి సదృష్టాంతప్రదర్శనం సర్వైర్విధేర్దురతిక్రమత్వనిరూపణం॥ 1 ॥ తతా యోధధర్మకథనపూర్వకం రాజ్ఞాం యోధానాం చ ప్రాణయజ్ఞప్రశంసనం॥ 2 ॥

Mahabharata - Anushaasana Parva - Chapter Text

<a id="anuzAsana-13-214-1x"
name="anuzAsana-13-214-1x">మహేశ్వర ఉవాచ।

శ్రూయతాం కారణం దేవి యథా హి దురతిక్రమః।
విధిః సర్వేషు భూతేషు మర్తవ్యే సముపస్థితే॥ 13-214-1 (89722) 
ఆయుఃక్షయేణోపహితాః సమాగంయ వరాననే।
కీటాః పతంగా బహవః స్థూలాః సూక్ష్మాశ్చ మధ్యమాః। 7-214-2dc ప్రజ్వలత్సు ప్రదీపేషు స్వయమేవ పతంతి తే॥  13-214-2 (89723) 
బహూనాం మృగయూథానాం నానావననిషేవిణాం।
యస్తు కాలం గతస్తేషాం స వై పాశేన బధ్యతే॥ 13-214-3 (89724) 
సూనార్థం దేవి బద్ధానాం క్షీణాయుర్యో నిబధ్యతే।
అవశో ఘాతకస్యాథ హస్తం తదహరేతి సః॥ 13-214-4 (89725) 
యథా పక్షిగణాః క్షిప్రం విస్తీర్ణాకాశగామినః।
క్షీణాయుషో నిబధ్యంతే శక్తా అపి పలాయితుం॥ 13-214-5 (89726) 
యథా వారిచరా మీనా బహవోఽంబుజజాతయః।
జాలం సమధిరోహంతి స్వయమేవ విధేర్వశాత్॥ 13-214-6 (89727) 
శల్యకస్య చ జిహ్వాగ్రం స్వయమారుహ్య శోభనే।
ఆయుఃక్షయేణోపహతా నిబధ్యంతే సరీసృపాః॥ 13-214-7 (89728) 
కృషతాం కర్షకాణాం చ నాస్తి బుద్ధిర్విహింసనే।
అథైషాం లాంగలాగ్రాద్యైర్హన్యంతే జంతవోఽక్షయాః॥ 13-214-8 (89729) 
పాదాగ్రేణైవ చైకేన యాం హింసాం కురుతే నరః।
మాతంగోపి న తాం కుర్యాత్కూరో జన్మశతైరపి॥ 13-214-9 (89730) 
ంరియంతే యైర్హి మర్తవ్యం న తాన్ఘ్నంతి కృషీవలాః।
కృషామీతి మనస్తస్య నాస్తి చింతా విహింసనే॥ 13-214-10 (89731) 
తస్మాజ్జీవసహస్రాణి హత్వాఽపి న స లిప్యతే।
విధినా స హతః పూర్వం పశ్చాత్ప్రాణి విపద్యతే। 
ఏవం సర్వేషు భూతేషు విధిర్హి దురతిక్రమః॥  13-214-11 (89732) 
గతాయుషా ముహూర్తం తు న శక్యముపజీవితుం।
జీవితవ్యే న మర్తవ్యం న భూతం న భవిష్యతి॥ 13-214-12 (89733) 
శుభాశుభం కర్మఫలం న శక్యమతివర్తితుం।
తథా తాభిశ్చ మర్తవ్యం మోక్తవ్యాశ్చైవ తాస్తథా॥ 13-214-13 (89734) 
రంతిదేవస్య గావో వై విధేర్హి వశమాగతాః।
స్వయమాయాంతి గావో వై హన్యంతే యత్ర సుందరి॥ 13-214-14 (89735) 
గవాం వై హన్యమానానాం రుధిరప్రభవా నదీ।
చర్మణ్వతీతి విఖ్యాతా ఖురశృంగాస్థిదుర్గమా॥ 13-214-15 (89736) 
రుధిరం తాం నదీం ప్రాప్య తోయం భవతి శోభనే।
మేధ్యం పుణ్యం పవిత్రం చ గంధవర్ణరసైర్యుతం॥ 13-214-16 (89737) 
తత్రాఽభిషేకం కుర్వంతి కృతజప్యాః కృతాహ్నికాః।
ద్విజా దేవగణాశ్చాపి లోకపాలా మహేశ్వరాః॥ 13-214-17 (89738) 
తస్య రాజ్ఞః సదా సత్రే స్వయమాగంయ సుందరి।
విధినా పూర్వదృష్టేన తన్మాంసముపకల్పితం। 
మంత్రవత్ప్రతిగృహ్ణంతి యతాన్యాయం యతావిధి॥  13-214-18 (89739) 
సమాంసం చ సదా హ్యన్నం శతశోఽథ సహస్రశః।
భుంజానానాం ద్విజాతీనామస్తమేతి దివాకరః॥ 13-214-19 (89740) 
గావో యాస్తత్ర హన్యంతే రాజ్ఞస్తస్య క్రతూత్తమే।
పఠ్యమానేషు మంత్రేషు యథాన్యాయం యథావిధి॥ 13-214-20 (89741) 
తాశ్చ స్వర్గం గతా గావో రంతిదేవశ్చ పార్థివః।
సదా సత్రవిధానేన సిద్ధిం ప్రాప్తో నరోత్తమః॥ 13-214-21 (89742) 
అథ యస్తు సహాయార్థముక్తః స్యాత్పార్థివైర్నరైః।
భోగానాం సంవిభాగేన వస్త్రాభరణభూషణైః॥ 13-214-22 (89743) 
సహభోజనసంబద్ధైః సత్కారైర్వివిధైరపి।
సహాయకాలే సంప్రాప్తే సంగ్రామే శస్త్రముద్ధరేత్॥ 13-214-23 (89744) 
వ్యూఢానీకే యథా సాస్త్రం సేనయోరుభయోరపి।
హస్త్యశ్వరథసంపూర్ణే పదాతిబలసంకులే। 
చామరచ్ఛత్రశబలే ధ్వజచర్మాయుధోజ్జ్వలే॥  13-214-24 (89745) 
శక్తితోమరకుంతాసిశూలముద్గరపాణిభిః।
కూటముద్గరచాపేషు ముసుంఠీజుష్టముష్టిభిః॥ 13-214-25 (89746) 
భిండిపాలగదాచక్రప్రాసకర్పటధారిభిః।
నానాప్రహరణైర్యోధైః సేనయోరుభయోరపి। 
యుద్ధశౌండైః ప్రగర్జద్భిర్వృషేషు వృషభైరివ॥  13-214-26 (89747) 
శంఖదుందుభినాదేన నానాతూర్యరవేణ చ।
హయహేషితశబ్దేన కుంజరాణాం తు బృంహితైః॥ 13-214-27 (89748) 
యోధానాం సింహనాదైశ్చ ఘంటానాం శింజితస్వనైః।
దిశశ్చ విదిశశ్చైవ సమంతాద్బధిరీకృతాః॥ 13-214-28 (89749) 
గ్రీష్మాంతేష్వివ గర్జద్భిర్నభశీవ బలాహకైః।
రథనేమిఖురోద్ధూతైరరుణై రణరేణుభిః। 
కపిలాభిరివాకాశే ఛాద్యమానే సమంతతః॥  13-214-29 (89750) 
ప్రవృత్తే శస్త్రసంపాతే యోధానాం తత్ర సేనయోః।
తేషాం ప్రహారక్షతజం రక్తచందనసన్నిభం॥ 13-214-30 (89751) 
తేషామస్రాణి గాత్రేభ్య స్రవంతే రణమూర్ధని।
పలాశాశోకపుష్పాణాం జంగమా ఇవ రాశయః॥ 13-214-31 (89752) 
రణే సమభివర్తంత ఉద్యతాయుధపాణయః।
శోభమానా రణే శూరా ఆహ్వయంతః పరస్పరం॥ 13-214-32 (89753) 
హన్యమానేష్వభిఘ్నత్సు శూరేషు రణసంకటే।
పృష్ఠం దత్త్వా చ యే తత్ర నాయకస్య నరాధమాః॥ 13-214-33 (89754) 
అనాహతా నివర్తంతే నాయకే చాప్యనీప్సతి।
తే దుష్కృతం ప్రపద్యంతే నాయకస్యాఖిలం నరాః। 
యచ్చాస్తి సుకృతం తేషాం యుజ్యతే తేన నాయకః॥  13-214-34 (89755) 
అహింసా పరమో ధర్మ ఇతి యేఽపి నరా విదుః।
సంగ్రామేషు న యుధ్యంతే భృత్యాశ్చైవానురూపతః। 
నరకం యాంతి తే ఘోరం భర్తృపిండాపహారిణఇః॥  13-214-35 (89756) 
యస్తు ప్రాణాన్పరిత్యజ్య ప్రవిశేదుద్యతాయుధః।
సంగ్రామమగ్నిప్రతిమం పతహ్గ ఇవ నిర్భయః। 
స్వర్గమావిశతే ప్రేత్య జ్ఞాత్వా యోధస్య నిశ్చయం॥  13-214-36 (89757) 
ఆవిష్టశ్చైవ సత్త్వేన సఘృణో జాయతే నరః।
ప్రహారైర్నందయేద్దేవి సత్వేనాధిష్ఠితో హి సః। 
ప్రహారవ్యథితశ్చైవ న వైక్లబ్యముపైతి సః॥  13-214-37 (89758) 
యస్తు స్వం నాయకం రక్షేదతిఘోరే రణాంకణే।
తాపయన్నరిసైన్యాని సింహో మృగగణానివ। 
ఆదిత్య ఇవ మధ్యాహ్నే దుర్నిరీక్ష్యో రణాజిరే॥  13-214-38 (89759) 
నిర్దయో యస్తు సంగ్రామే ప్రహరన్నుద్యతాయుధః।
యజతే స తు పూతాత్మా సంగ్రామేణ మహాక్రతుం॥ 13-214-39 (89760) 
చర్మ కృష్ణాజినం తస్య దంతకాష్ఠం ధనుః స్మృతం।
రథో వేదిర్ధ్వజో యూపః కుశాశ్చ రథరశ్మయః॥ 13-214-40 (89761) 
మానో దర్పస్త్వహంకారస్త్రయస్త్రేతాగ్నయః స్మృతాః।
ప్రమోదస్చ స్రువస్తస్య ఉపాధ్యాయో హి సారథిః॥ 13-214-41 (89762) 
స్రుగ్భాండం చాపి యత్కించిద్యజ్ఞోపకరణాని చ।
ఆయుధాన్యస్య తత్సర్వం సమిధః సాయకాః స్మృతాః॥ 13-214-42 (89763) 
స్వేదస్రవశ్చ గాత్రేభ్యః క్షౌద్రం తస్య యశస్వినః।
పురోడాశా నృశీర్షాణి రుధిరం చాహుతిః స్మృతా। 
తూణాశ్చైవ చరుర్జ్ఞేయా వసోర్ధారా వసాః స్మృతాః॥  13-214-43 (89764) 
క్రవ్యాదా భూతసంఘాశ్చ తస్మిన్యజ్ఞే ద్విజతయః।
తేషాం భక్షాన్నపానాని హతా నృగజవాజినః। 
భుంజతే తే యథాకామం యతా యజ్ఞే కిమిచ్ఛతి॥  13-214-44 (89765) 
నిహతానాం తు యోధానాం వస్త్రాభరణభూషణం।
హిరణ్యం చ సువర్ణం చ యద్వై యజ్ఞస్య దక్షిణా॥ 13-214-45 (89766) 
యస్తత్ర హన్యతే దేవి గజస్కంధగతో నరః।
బ్రహ్మలోకమవాప్నోతి రణేష్వభిముఖో హతః॥ 13-214-46 (89767) 
రథమధ్యగతో వాఽపి హయపృష్ఠగతోపి వా।
హన్యతే యస్తు సంగ్రామే శక్రలోకే మహీయతే॥ 13-214-47 (89768) 
స్వర్గే హతాః ప్రపూజ్యతే హంతా త్వత్రైవ పూజ్యతే।
ద్వావేతౌ సుఖమేధేతే హంతా యశ్చైవ హన్యతే॥ 13-214-48 (89769) 
తస్మాత్సంగ్రామమాసాద్య ప్రహర్తవ్యమభీతవత్॥  13-214-49 (89770) 
నిర్భయో యస్తు సంగ్రామే యస్తు సంగ్రామే ప్రహరేదుద్యతాయుధః।
యథా నదీసహస్రాణి ప్రవిష్టాని మహోదధిం॥ 13-214-50 (89771) 
తథా సర్వే న సందేహో ధర్మా ధర్మభృతాంవరం।
ప్రవిష్టా రాజధర్మేణ ఆచారవినయస్తథా॥ 13-214-51 (89772) 
వేదోక్తాశ్చైవ యే ధర్మాః పాషండేషు చ కీర్తితాః।
తథైవ మానుషా ధర్మా ధర్మాశ్చాన్యే తథేతరే॥ 13-214-52 (89773) 
దేశజాతికులానాం చ గ్రామధర్మాస్తథైవ చ।
యే ధర్మాః పార్వతీయేషు యే ధర్మాః పత్తనాదిషు। 
తేషాం పూర్వప్రవృత్తానాం కర్తవ్యం పరిరక్షణం॥  13-214-53 (89774) 
ధర్మ ఏవ హతో హంతి ధర్మో రక్షతి రక్షితః।
తస్మాద్ధర్మో న హంతవ్యః పార్థివేన విశేషతః॥ 13-214-54 (89775) 
ప్రజాః పాలయతే యత్ర ధర్మేణ వసుధాధిపః।
షట్కర్మనిరతా విప్రాః పూజ్యంతే పితృదేవతాః॥ 13-214-55 (89776) 
నైవ తస్మిన్ననావృష్టిర్న రోగా నాప్యుపద్రవాః।
ధర్మశీలాః ప్రజాః సర్వాః స్వధర్మనిరతే నృపే॥ 13-214-56 (89777) 
ఏష్టవ్యః సతతం దేవి యుక్తాచారో నరాధిపః।
ఛిద్రజ్ఞశ్చైవ శత్రూణామప్రమత్తః ప్రతాపవాన్॥ 13-214-57 (89778) 
శూద్రాః పృథివ్యాం బహవో రాజ్ఞాం బహువినాశకాః।
తస్మాత్ప్రమాదం సుశ్రోణి న కుర్యాత్పండితో నృపః॥ 13-214-58 (89779) 
తేషు మిత్రేషు త్యక్తేషు తథా మర్త్యేషు హస్తిషు।
విస్రంభో నోపగంతవ్యః స్నానపానేషు నిత్యశః॥ 13-214-59 (89780) 
రాజ్ఞో వల్లభతామేతి కులం భావయతే స్వకం।
యస్తు రాష్ట్రహితార్థాయ గోబ్రాహ్మణకృతే తథా। 
బందీగ్రహాయ మిత్రార్థే ప్రాణాంస్త్యజతి దుస్త్యజాన్॥  13-214-60 (89781) 
సర్వకామదుఘాం ధేనుం ధరణీం లోకధారిణీం।
సముద్రాంతాం వరారోహే సశైలవనకాననాం॥ 13-214-61 (89782) 
దద్యాద్దేవి ద్విజాతిభ్యో వసుపూర్ణాం వసుంధరాం।
న తత్సమం వరారోహే ప్రాణత్యాగీ విశిష్యతే॥ 13-214-62 (89783) 
సహస్రమపి యజ్ఞానాం యజతే చ యతర్ద్ధిమాన్।
యజ్ఞైస్తస్య కిమాశ్చర్యం ప్రాణత్యాగః సుదుష్కరః॥ 13-214-63 (89784) 
తస్మాత్సర్వేషు యజ్ఞేషు ప్రాణయజ్ఞో విశిష్యతే।
ఏవం సంగ్రామయజ్ఞాస్తే యథార్థం సముదాహృతాః॥ ॥ 13-214-64 (89785) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్దశాధికద్విశతతమోఽధ్యాయః॥ 214 ॥





అనుశాసనపర్వ - అధ్యాయ 215

॥ శ్రీః ॥

13.215. అధ్యాయః 215 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణ పార్వతీంప్రతి రాజ్ఞాం మృగయాయాం మృగహింసాయా ధర్మత్వప్రతిపాదనం॥ 1 ॥ తథా సదృష్టాంతప్రదర్శనం బ్రాహ్మణమహిమప్రశో సనపూర్వకం తేషాభదండ్యత్వకథనం॥ 2 ॥ తథా సామాన్యేన రాజధర్మకథనం॥ 3 ॥

Mahabharata - Anushaasana Parva - Chapter Text

<a id="anuzAsana-13-215-1x"
name="anuzAsana-13-215-1x">మహేశ్వర ఉవాచ।

మృగయాత్రాం తు వక్ష్యామి శృణు తాం ధర్మిచారిణి।
మృగాన్హత్వా మహీపాలో యథా పాపైర్న లిప్యతే॥ 13-215-1 (89786) 
నిర్మానుషామిమాం సర్వే మృగా ఇచ్ఛంతి మేదినీం।
భక్షయంతి చ సస్యాని శాసితవ్యా నృపేణ తే॥ 13-215-2 (89787) 
దుష్టానాం శాసనం ధర్మః శిష్టానాం పరిపాలనం।
కర్తవ్యం భూమిపాలేన నిత్యం కార్యేషు చార్జవం। 
స్వర్గం మృగాశ్చ గచ్ఛంతి స్వయం నృపతినా హతాః॥  13-215-3 (89788) 
యథా గావో హ్యగోపాలాస్తథా రాష్ట్రమనాయకం।
తస్మాదంశాస్తు దేవానాం గంధర్వోరగరక్షసాం। 
రాజ్యే నియుక్తా రాష్ట్రేషు ప్రజాపాలనకారణాత్॥  13-215-4 (89789) 
అశిష్టశాసనే చైవ శిష్టానాం పరిపాలనే।
తేషాం చర్యాం ప్రవక్ష్యామి శ్రూయతామనుపూర్వశః॥ 13-215-5 (89790) 
యథా ప్రచరతాం తేషాం పార్థివానాం యశస్వినాం।
రాష్ట్రం ధర్మో ధనం చైవ యశః కీర్తిశ్చ వర్ధతే॥ 13-215-6 (89791) 
నృపాణాం పూర్వమేవాయం ధర్మో ధర్మభృతాంవర।
సభాప్రపాతటాకాని దేవతాయతనాని చ। 
బ్రాహ్మణావసథాశ్చైవ కర్తవ్యా నృపసత్తమైః॥  13-215-7 (89792) 
బ్రాహ్మణా నావమంతవ్యా భస్మచ్ఛన్నా ఇవాగ్నయః।
కులముత్సాదయేయుస్తే క్రోధావిష్టా ద్విజాతయః॥ 13-215-8 (89793) 
ధ్మాయమానో యతా హ్యగ్నిర్నిర్దహేత్సర్వమింధనం।
తథా క్రోధాగ్నినా విప్రా దహేయుః పృథివీమిమాం। 
న హి విప్రేషు క్రుద్ధేషు రాజ్యం భుంజంతి భూమిపాః॥  13-215-9 (89794) 
పరిభూయ ద్విజాన్మోహాద్వాతాపినహుషాదయః।
సబంధుమిత్రా నష్టాస్తే దగ్ధా బ్రాహ్మణమన్యుభిః। 
శరీరం చాపి శక్రస్య కృతం భగనిరంతరం॥  13-215-10 (89795) 
తతో దేవగణాః సర్వే ఇంద్రస్యార్థే మహామునిం।
ప్రసాదం కారయామాసుః ప్రణాసస్తుతివందనైః॥ 13-215-11 (89796) 
తేన ప్రీతేన సుశ్రోణి గౌతమేన మహాత్మనా।
తచ్ఛరీరం తు శక్రస్య సహస్రభగచిహ్నితం। 
కృతం నేత్రసహస్రేణ క్షణేనైవ నిరంతరం॥  13-215-12 (89797) 
ఛిత్త్వా మేషస్య వృషణౌ గౌతమేనాభిమంత్రితౌ।
ఇంద్రస్య వృషణౌ భూత్వా క్షిప్రం వై శ్లేషమాగతౌ॥ 13-215-13 (89798) 
ఏవం విప్రేషు క్రుద్ధేషు దేవరాజః శతక్రతుః।
అశక్తః శాసితుం రాజ్యం కింపునర్మానుషా భువి॥ 13-215-14 (89799) 
క్రోధావిష్టో దహేద్విప్రః శుష్కేంధనమివానలః।
భస్మీకృత్య జగత్సర్వం సృజేదన్యజ్జగత్పునః॥ 13-215-15 (89800) 
అదేవానపి దేవాన్స కుర్యాద్దేవానదేవతాః।
తస్మాన్నోత్పాదయేన్మన్యుం మన్యుప్రహరణా ద్విజాః॥ 13-215-16 (89801) 
మహత్స్వప్యపరాధేషు శాసనం నార్హతి ద్విజః।
న చ శస్త్రనిపాతాని న చ ప్రాణైర్వియోజనం। 
దృశ్యతే త్రిషు లోకేషు బ్రాహ్మమానామనిందితే॥  13-215-17 (89802) 
క్రోధాశ్చ విపులా ఘోరాః ప్రసాదాశ్చాప్యనుత్తమాః।
తస్మాన్నోత్పాదయేత్క్రోధం నిత్యం పూజ్యా ద్విజాతయః॥ 13-215-18 (89803) 
దృశ్యతే న స లోకేఽస్మిన్భూతే వాఽథ భవిష్యతి।
క్రుద్ధేషు యో వై విప్రేషు రాజ్యం భుంక్తే నరాధిపః॥ 13-215-19 (89804) 
న చైవాపహసేద్విప్రాన్ని చైవోపాలభేచ్చ తాన్।
కాలమాసాద్య కుప్యేచ్చ కాలే కుర్యాదనుగ్రహం॥ 13-215-20 (89805) 
సంప్రహాసశ్చ భృత్యేషు న కర్తవ్యో నరాధిపైః।
లఘుత్వం చైవ ప్రాప్నోతి ఆజ్ఞా చాస్య నివర్తతే॥ 13-215-21 (89806) 
భృత్యానాం సంప్రహాసేన పార్థివః పరిభూయతే।
అయాచ్యాని చ యాచంతి అవక్తవ్యం బ్రువంతి చ॥ 13-215-22 (89807) 
పూర్వమప్యర్పితైర్లోభైః పరితోషం న యాంతి తే।
తస్మాద్భృత్యేషు నృపతిః సంప్రహాసం వివర్జయేత్॥ 13-215-23 (89808) 
న విశ్వసేదవిశ్వస్తే విశ్వస్తే నాతివిశ్వసేత్।
సగోత్రేషు విశేషేణ సర్వోపాయైర్న విశ్వసేత్॥ 13-215-24 (89809) 
విశ్వాసాద్భయముత్పన్నం హన్యాద్వృక్షమివాశనిః।
ప్రమాదాద్ధన్యతే రాజా లోభేన చ వశీకృతః। 
తస్మాత్ప్రమాదం లోభం చ న చ కుర్యాన్న విశ్వసేత్॥  13-215-25 (89810) 
భయార్తానాం భయత్రాతా దీనానుగ్రహకారణాత్।
కార్యాకార్యవిశేషజ్ఞో నిత్యం రాష్ట్రహితే రతః॥ 13-215-26 (89811) 
సత్యసంధః స్థితో రాజ్యే ప్రజాపాలనతత్పరః।
అలుబ్ధో న్యాయవాదీ చ షడ్భాగముపజీవతి॥ 13-215-27 (89812) 
కార్యాకార్యవిశేషజ్ఞః సర్వం ధర్మేణ పశ్యతి।
స్వరాష్ట్రేషు దయాం కుర్యాదకార్యే న ప్రవర్తతే॥ 13-215-28 (89813) 
యే చైవైనం ప్రశంసంతి యే చ నిందంతి మానవాః।
శత్రుం చ మిత్రవత్పశ్యేదపరాధవివర్జితం।  13-215-29 (89814) 
అపరాధానురూపేణ దుష్టం దండేన శాసయేత్।
ధర్మః ప్రవర్తతే తత్ర యత్ర దండరుచిర్నృపః। 
న ధర్మో విద్యతే తత్ర యత్ర రాజా క్షమాన్వితః॥  13-215-30 (89815) 
అశిష్టశాసనం ధర్మః శిష్టానాం పరిపాలనం।
వధ్యాంశ్చ ఘాతయేద్యస్తు అవధ్యానపరిరక్షతి॥ 13-215-31 (89816) 
అవధ్యా బ్రాహ్మణా గావో దూతాశ్చైవ పితా తథా।
విద్యాం గ్రాహయతే యశ్చ యే చ పూర్వోపకారిణః। 
స్త్రియశ్చైవ న హంతవ్యా యచ్చ సర్వాతిథిర్నరః॥  13-215-32 (89817) 
ధరణీం గాం హిరణ్యం చ సిద్ధాన్నం చ తిలాన్ఘృతం।
దదన్నిత్యం ద్విజాతిభ్యో ముచ్యతే రాజకిల్బిషాత్॥ 13-215-33 (89818) 
ఏవం చరతి యో నిత్యం రాజా రాష్ట్రహితే రతః।
తస్య రాష్ట్రం ధనం ధర్మో యశః కీర్తిశ్చ వర్ధతే। 
న చ పాపైర్న చానర్థైర్యుజ్యతే స నరాధిపః॥  13-215-34 (89819) 
షడ్భాగముపభుంజానః ప్రజా రాజా న రక్షతి।
స్వచక్రపరచక్రాభ్యాం ధర్మైర్వా విక్రమేణ వా॥ 13-215-35 (89820) 
నిరుద్యోగో నృపో యశ్చ పరరాష్ట్రనిఘాతనే।
స్వరాష్ట్రం నిష్ప్రతాపస్య పరచక్రేణ హన్యతే॥ 13-215-36 (89821) 
యత్పాపం సకలం రాజా హతరాష్ట్రః ప్రపద్యతే॥
మాతులం భాగినేయం వా మాతరం శ్వశురం గురుం।  13-215-37 (89822) 
పితరం వర్జయిత్వైకం హన్యాద్ధాతకమాగతం॥  13-215-38 (89823) 
స్వస్య రాష్ట్రస్య రక్షార్థం యుద్యమానశ్చ యో హతః।
సంగ్రామే పరచక్రేణ శ్రూయతాం తస్య యా గతిః॥ 13-215-39 (89824) 
విమానేన వరారోహే అప్సరోగణసేవితః।
శక్రలోకమితో యాతి సంగ్రామే నిహతో నృపః॥ 13-215-40 (89825) 
యావంతో రోమకూపాః స్యుస్తస్య గాత్రేషు సుందరి।
తావద్వర్షసహస్రాణి శక్రలోకే మహీయతే॥ 13-215-41 (89826) 
యది వై మానుషే లోకే కదాచిదుపపద్యతే।
రాజా వా రాజమాత్రో వా భూయో భవతి వీర్యవాన్॥ 13-215-42 (89827) 
తస్మాద్యత్నేన కర్తవ్యం స్వరాష్ట్రపరిపాలనం।
వ్యవహారాశ్చ చారశ్చ సతతం సత్యసంధతా॥ 13-215-43 (89828) 
అప్రమాదః ప్రమోదశ్చ వ్యవసాయేఽప్యచండతా।
భరణం చైవ భృత్యానాం వాహనానాం చ పోషణం॥ 13-215-44 (89829) 
యోధానాం చైవ సత్కారః కృతే కర్మణ్యమోఘతా।
శ్రేయ ఏవ నరేంద్రాణామిహ చైవ పరత్ర చ॥ ॥ 13-215-45 (89830) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచదశాధికద్విశతతమోఽధ్యాయః॥ 215 ॥

Mahabharata - Anushaasana Parva - Chapter Footnotes

7-215-23 పూర్వమప్యుచితైర్లాభైరితి ఠ.పాఠః॥ 7-215-30 నాధర్మో విద్యతే తత్రేతి థ.పాఠః॥ 7-215-31 యో ఘాతయేత్ తస్యాశిష్టశాసనం ధర్మం ఇత్యన్వయః॥





అనుశాసనపర్వ - అధ్యాయ 216

॥ శ్రీః ॥

13.216. అధ్యాయః 216 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి త్రివర్గనిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-216-1x"
name="anuzAsana-13-216-1x">మహేశ్వర ఉవాచ।

పశవః పశుబంధేషు యే హన్యంతేఽధ్వరేషు చ।
యూపే నిబధ్య మంత్రైశ్చ యథాన్యాయం యథావిధి। 
మంత్రాహుతివిపూతాస్తే స్వర్గం యాంతి యశస్విని॥  13-216-1 (89831) 
తర్పితా యజ్ఞభాగేషు తేషాం మాంసైర్వరాననే।
అగ్నయస్త్రిదశాశ్చైవ లోకపాలా మహేశ్వరాః।  13-216-2 (89832) 
తేషు తుష్టేషు జాయేత యస్య యజ్ఞస్య యత్ఫలం।
తేన సంయుజ్యతే దేవి యజమానో న సంశయః॥ 13-216-3 (89833) 
సపత్నీకః సపుత్రశ్చి పిత్రా చ భ్రాతృభిః సహ।
యే తత్ర దీక్షితా దేవి సర్వే స్వర్గం ప్రయాంతి తే॥ 13-216-4 (89834) 
ఏతత్తే సర్వమాఖ్యాతం కిం భూయః శ్రోతుమిచ్ఛసి॥  13-216-5 (89835) 
ఉమోవాచ। 13-216-6x (7489) 
భగవన్సర్వభూతేశ శూలపాణే మహాద్యుతే।
శ్రోతుమిచ్ఛాంయహం వృత్తం సర్వేషాం గృహమేధినాం॥ 13-216-6 (89836) 
కీదృశం చరితం తేషాం త్రివర్గసహితం ప్రభో।
ప్రత్యాయతిః కథం తేషాం జీవనార్థముదాహృతం॥ 13-216-7 (89837) 
వర్తమానాః కథం సర్వే ప్రాప్నువంత్యుత్తమాం గతిం।
ఏతత్సర్వం సమాసేన వక్తుమర్హసి మానదః॥ 13-216-8 (89838) 
మహేశ్వర ఉవాచ। 13-216-9x (7490) 
న్యాయతస్త్వం మహాభాగే శ్రోతుకామాఽసి భామిని।
ప్రాయశో లోకసద్వృత్తమిష్యతే గృహవాసినాం॥ 13-216-9 (89839) 
తేషాం సంరక్షణార్థాయ రాజానః సంస్కృతా భువి।
సర్వేషామథ మర్త్యానాం వృత్తిం సామాన్యతః శృణుః॥ 13-216-10 (89840) 
విద్యా వార్తా చ సేవా చ కారుత్వం నాట్యతా తథా।
ఇత్యతే జీవనార్థాయ మర్త్యానాం విహితాః ప్రియే॥ 13-216-11 (89841) 
అపి జన్మఫలం తావన్మానుషాణాం విశేషతః।
విహితం తత్స్వవృత్తేన తన్మే శృణు సమాహితాః॥ 13-216-12 (89842) 
కర్మక్షేత్రం హి మానుష్యం సుఖదుఃఖయుతాః పరే।
సర్వేషాం ప్రాణినాం తస్మాన్మానుష్యే వృత్తిరిష్యతే॥ 13-216-13 (89843) 
విద్యాయోగస్తు సర్వేషాం పూర్వమేవ విధీయతే।
కార్యాకార్యం విజానంతి విద్యయా దేవి నాన్యథా॥ 13-216-14 (89844) 
విద్యయా స్ఫీయతే జ్ఞానం జ్ఞానాత్తత్వనిదర్శనం।
దృష్టతత్వో వినీతాత్మా సర్వార్థస్య చ భాజనం॥ 13-216-15 (89845) 
శక్యం విద్యావినీతేన లోకే సంజీవనం శుభం॥  13-216-16 (89846) 
ఆత్మానం విద్యయా తస్మాత్పూర్వం వృత్వా తు భాజనం।
వశ్యేంద్రియో జితక్రోధో భూతాత్మానం తు భావయేత్। 
భావయిత్వా తదాఽఽత్మానం పూజనీయః సతామపి॥  13-216-17 (89847) 
కులానువృత్తం వృత్తం వా పూర్వమాత్మా సమాశ్రయేత్।
ఇత్యేతత్కులవాసాయ దానకర్మ యథా పురా॥ 13-216-18 (89848) 
యది చేద్విద్యయా చైవ వృత్తిం కాంక్షేదథాత్మనః।
రాజవిద్యానువాదేఽపి లోకవిద్యామథాపి వా। 
తీర్థతశ్చాపి గృహ్ణీయాచ్ఛుశ్రూషాదిగుణైర్యుతః॥  13-216-19 (89849) 
గ్రంథతశ్చార్థతశ్చైవ దృఢం కుర్యాత్ప్రయత్నతః।
ఏవం విద్యాఫలం దేవి ప్రాప్నుయాన్నాన్యథా నరః। 
న్యాయాద్విద్యాఫలానీచ్ఛేదధర్మం తత్ర వర్జయేత్॥  13-216-20 (89850) 
యదిచ్ఛేద్వార్తయా వృత్తిం కాంక్షేత విధిపూర్వకం।
క్షేత్రే జలోపపన్నే చ తద్యోగ్యాం కృషిమాచరేత్॥ 13-216-21 (89851) 
వాణిజ్యం వా యథాకాలం కుర్యాత్తద్దేశయోగతః।
మూల్యమర్థం ప్రయాసం చ విచార్యైవ వ్యయోదయౌ॥ 13-216-22 (89852) 
పశుసంజీవనం చైవ దశ గాః పోషయేద్ధ్రువం।
బహుప్రకారా బహవః పశవస్తస్య సాధకాః॥ 13-216-23 (89853) 
యః కశ్చిత్సేవయా వృత్తిం కాంక్షేత మతిమాన్నరః।
యతాత్మా శ్రవణీయానాం భవేద్వై సంప్రయోజకః॥ 13-216-24 (89854) 
బుద్ధ్యా వా కర్మయోగాద్వా బోధనాద్వా సమాశ్రయేత్।
మార్గతస్తు సమాశ్రిత్య తదా తత్సంప్రయోజయేత్॥ 13-216-25 (89855) 
యథాయథా సు తుష్యేత తథా సంతోషయేత్తు తం।
అనుజీవిగుణోపేతః కుర్యాదాత్మార్థమాశ్రితం॥ 13-216-26 (89856) 
విప్రియం నాచరేత్తస్య ఏషా సేవా సమాసతః।
విప్రయోగాత్పురా తేన గతిమన్యాం న లక్షయేత్॥ 13-216-27 (89857) 
కారుకర్మ చ నాట్యం చ ప్రాయశో నీచయోనిషు।
తయోరపి యథాయోగం న్యాయతః కర్మవేతనం॥ 13-216-28 (89858) 
ఆజీవేభ్యోఽపి సర్వభ్యః స్వార్జవాద్వేతనం హరేత్।
అనార్జవాదాహరతస్తత్తు పాపాయ కల్పతే॥ 13-216-29 (89859) 
సర్వేషాం పూర్వమారంభాంశ్చింతయేన్నయపూర్వకం।
ఆత్మశక్తిముపాయాంశ్చ దేశకాలౌ చ యుక్తితః। 
కారణాని ప్రయాసం చ ప్రక్షేపం చ ఫలోదయం॥  13-216-30 (89860) 
ఏవమాదీని సంచింత్య దృష్ట్వా దైవానుకూలతాం।
అతః పరం సమారంభేద్యత్రాత్మహితమాహితం॥ 13-216-31 (89861) 
వృత్తిమేవ సమాసాద్య తాం సదా పరిపాలయేత్।
దేవమానుషవిఘ్నేభ్యో న పునర్మన్యతే యథా॥ 13-216-32 (89862) 
పాలయన్వర్ధయన్భుంజంస్తాం ప్రాప్య న వినాశయేత్।
క్షీయతే గిరిసంకాశమశ్నతో హ్యనపేక్షయా॥ 13-216-33 (89863) 
ఆజీవేభ్యో ధనం ప్రాప్య చతుర్ధా విభజేద్బుధః।
ధర్మాయార్థాయ కామాయ ఆపత్ప్రశమనాయ చ॥ 13-216-34 (89864) 
చతుర్ష్వపి విభాగేషు విధానం శృణు శోభనే॥  13-216-35 (89865) 
యజ్ఞార్థం చాన్నదానార్థం దీనానుగ్రహకారణాత్।
దేవబ్రాహ్మణపూజార్థం పితృపూజార్థమేవ చ॥ 13-216-36 (89866) 
మూలార్థం సన్నివాసార్థం క్రియానిత్యైశ్చి ధార్మికైః।
ఏవమాదిషు చాన్యేషు ధర్మార్థం సంత్యజేద్ధనం॥ 13-216-37 (89867) 
ధర్మకార్యే ధనం దద్యాదనవేక్ష్య ఫలోదయం।
ఐశ్వర్యస్థానలాభార్థం రాజవాల్లభ్యకారణాత్॥ 13-216-38 (89868) 
వార్తాయాం చ సమారంభేఽమాత్యమిత్రపరిగ్రహే।
ఆవాహే చ వివాహే చ పుత్రాణాం వృత్తికారణాత్॥ 13-216-39 (89869) 
అర్థోదయసమావాప్తావనర్థస్య విఘాతనే।
ఏవమాదిషు చాన్యేషు అర్థార్థం విసృజేద్ధనం॥ 13-216-40 (89870) 
అనుబంధం హేతుయుక్తం దృష్ట్వా విత్తం పరిత్యజేత్।
అనర్థం బాధతే హ్యర్థో అర్తం చైవ ఫలాన్యుత॥ 13-216-41 (89871) 
నాధనాః ప్రాప్నుంత్యర్థం నరా యత్నశతైరపి।
తస్మాద్ధనం రక్షితవ్యం దాతవ్యం చ విధానతః॥ 13-216-42 (89872) 
శరీరపోషణార్థాయ ఆహారస్య విశోషణే।
నట*****ధర్వసంయోగే కామయాత్రావిహారయోః॥ 13-216-43 (89873) 
మనఃప్రియాణాం సంయోగే ప్రీతిదానే తథైవ చ।
ఏవమాదిషు చాన్యేషు కామార్తం విసృజేద్ధనం॥ 13-216-44 (89874) 
విచార్య గుణదోషాంస్తు త్రయాణాం తత్ర సంత్యజేత్।
చతుర్థం సన్నిదధ్యాచ్చ ఆపదర్థం శుచిస్మితే॥ 13-216-45 (89875) 
రాజ్యభ్రంశవినాశార్థం దుర్భిక్షార్థం చ శోభనే।
మహావ్యాధివిమోక్షార్థం వార్ధకస్యైవ కారణాత్॥ 13-216-46 (89876) 
శత్రూణాం ప్రతికారాయ సాహసైశ్చాప్యమర్షణాత్।
ప్రస్థానే చాన్యదేశార్థమాపదాం విప్రమోక్షణే। 
ఏవమాది సముద్దిశ్య సన్నిదధ్యాత్స్వకం ధనం॥  13-216-47 (89877) 
సుఖమర్థవతాం లోకే కృచ్ఛ్రాణాం విప్రమోక్షణం।
యస్య నాస్తి ధనం కించిత్తస్య లోకద్వయం న చ॥ 13-216-48 (89878) 
అశనాదింద్రియాణీవ సర్వమర్థాత్ప్రవర్తతే।
నిధానమాత్రం యస్తేషామన్యథా విలయం వ్రజేత్। 
ఏవం దేవి మనుష్యాణాం లోకానాం జీవనం ప్రతి॥  13-216-49 (89879) 
ఏవం లోకస్య వృత్తస్య లోకవృత్తం పునః శృణు।
ధన్యం యశస్యమాయుష్యం స్వర్గ్యం చ పరమం యశః॥ 13-216-50 (89880) 
త్రివర్గో హి వశే యుక్తః సర్వేషాం సంవిధీయతే।
తథా సంవర్తమానాస్తు లోకయోర్హితమాప్నుయుః॥ 13-216-51 (89881) 
కాల్యోత్థానం చ శౌచం చ దేవబ్రాహ్మణభక్తితః।
గురుణామేవ శుశ్రూషా బ్రాహ్మణేష్వభివాదనం॥ 13-216-52 (89882) 
ప్రత్యుత్థానం చ వృద్ధానాం దేవస్థానప్రణామనం।
ఆభిముఖ్యం పురస్కృత్య అతిథీనాం చ పూజనం॥ 13-216-53 (89883) 
వృద్ధోపదేశకరణం శ్రవణం హితపథ్యయోః।
పోషణం భూత్యవర్గస్య సాంత్వదానపరిగ్రహే॥ 13-216-54 (89884) 
న్యాయతః కర్మకరణమన్యాయాహితవర్జితం।
సంయగ్వృత్తం స్వదారేషు దోషాణాం ప్రతిషేధనం॥ 13-216-55 (89885) 
పుత్రాణాం వినయం కుర్యాత్తత్తత్కార్యనియోజనం।
వర్జనం చాశుభార్థానాం శుభానాం జోషణం తథా॥ 13-216-56 (89886) 
కులోచితానాం ధర్మాణాం యతావత్పరిపాలనం।
కులసంధారణం చైవ పౌరుషేణైవ సర్వశః। 
ఏవమాది శుభం సర్వం తస్య వృత్తమితి స్థితం॥  13-216-57 (89887) 
వృద్ధసేవీ భవేన్నిత్యం హితార్థం జ్ఞానకాంక్షయా।
పరార్థం నాహరేద్ద్రవ్యమనామంత్ర్య తు సర్వథా। 
న యాచేత పరాంధీరః స్వబాహుబలమాశ్రయేత్॥  13-216-58 (89888) 
స్వశరీరం సదా రక్షేదాహారాచారయోరపి।
హితం పథ్యం సదాహారం జీర్ణం భుంజీత మాత్రయా॥ 13-216-59 (89889) 
దేవతాతిథిసత్కారం కృత్వా సర్వం యథావిధి।
శేషం భుంజేచ్ఛుచిర్భూత్వా న చ భాషేత విప్రియం॥ 13-216-60 (89890) 
ప్రతిశ్రయం చ పానీయం బలిం భిక్షాం చ సర్వతః।
గృహస్థవాసీ సతతం తద్యాద్గాశ్చైవ పోషయేత్॥ 13-216-61 (89891) 
బహిర్నిష్క్రమణం చైవ కుర్యాత్కారణతోపి వా।
మధ్యాహ్నే వాఽర్ధరాత్రే వా గమనాయ న రోచయేత్॥ 13-216-62 (89892) 
విషయాన్నావగాహేత స్వశక్త్యా తు సమాచరేత్।
యథాఽఽయవ్యయతా లోకే గృహస్థానాం ప్రపూజితం॥ 13-216-63 (89893) 
అయశస్కరమర్థఘ్నం కర్మ యత్పరపీడనం।
భయాద్వా యది లోభాద్వా న కుర్వీత కదాచన॥ 13-216-64 (89894) 
బుద్ధిపూర్వం సమాలోక్య దూరతో గుణదోషతః।
ఆరభేత తదా కర్భ శుభం వా యది వేతరత్॥ 13-216-65 (89895) 
ఆత్మసాక్షీ భవేన్నిత్యమాత్మనస్తు శుభాశుభే।
మనసా కర్మణా వాచా న చ కాంక్షేత పాతకం॥ ॥ 13-216-66 (89896) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షోడశాధికద్విశతతమోఽధ్యాయః॥ 216 ॥





అనుశాసనపర్వ - అధ్యాయ 217

॥ శ్రీః ॥

13.217. అధ్యాయః 217 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పార్వత్యా బ్రాహ్మణ్యాదికం కిం స్వాభావికం ఉత కర్మాధీనమితి ప్రశ్నే ఈశ్వరేణ తస్య కర్మాధీనత్వప్రతిపాదనం॥ 1 ॥ తథా ప్రాణినాం భోగాభోగాదేః స్వస్వకర్మాయత్తత్వప్రతిపాదనం॥ 2 ॥

Mahabharata - Anushaasana Parva - Chapter Text

<a id="anuzAsana-13-217-1x"
name="anuzAsana-13-217-1x">ఉమోవాచ।

భగవన్భగనేత్రఘ్న కాలసూదన శంకర।
ఇమే వర్ణాశ్చ చత్వారో విహితాః స్వస్వభావతః। 
ఉతాహో క్రియయా వర్ణాః సంభవంతి మహేశ్వర॥  13-217-1 (89897) 
ఏవం మే సంశయప్రశ్నస్తం మే ఛేత్తుం త్వమర్హసి॥  13-217-2 (89898) 
మహేశ్వర ఉవాచ। 13-217-3x (7491) 
స్వభావాదేవ విద్యంతే చత్వారో బ్రాహ్మణాదయః।
ఏకజాత్యా సుదుష్ప్రాపమన్యవర్ణత్వమాగతం॥ 13-217-3 (89899) 
తచ్చ కర్మవిశేషేణ పునర్జన్మని జాయతే।
తస్మాత్తేషాం ప్రవక్ష్యామి తత్సర్వం కర్మపాకజం  13-217-4 (89900) 
బ్రాహ్మణస్తు నరో భూత్వా స్వజాతిమనుపాలయన్।
దృఢం బ్రాహ్మణకర్మాణి వేదోక్తాని సమాచరేత్॥ 13-217-5 (89901) 
సత్యార్జవపరో భూత్వా దానయజ్ఞపరస్తథా।
సత్యాం జాత్యాం సముదితో జాతిధర్మాన్న హాపయేత్॥ 13-217-6 (89902) 
ఏవం సంవర్తమానస్తు కాలధర్మం గతః పునః।
స్వర్గలోకే హి జాయేత స్వర్గభోగాయ భామిని॥ 13-217-7 (89903) 
తత్క్షయే బ్రాహ్మణో భూత్వా తథైవ నృషు జాయతే।
ఏవంస్వకర్మణా మర్త్యః స్వజాతిం లభతే పునః॥ 13-217-8 (89904) 
అపరస్తు తథా కశ్చిద్బ్రహ్మయోనిసముద్భవః।
అవమత్యైవ తాం జాతిమజ్ఞానతమసా వృతః॥ 13-217-9 (89905) 
అన్యథా వర్తమానస్తు జాతికర్మాణి వర్జయేత్।
శూద్రవద్విచరేల్లోకే శూద్రకర్మాభిలాషవాన్। 
శూద్రైః సహ చరన్నిత్యం శౌచమంగలవర్జితః।  13-217-10 (89906) 
స చాపి కాలధర్మస్థో యమలోకే సుదండితః।
యది జాయేత మర్త్యేషు శూద్ర ఏవాభిజాయతే॥ 13-217-11 (89907) 
శూద్ర ఏవ భవేద్దేవి బ్రాహ్మణోఽపి స్వకర్మణా॥  13-217-12 (89908) 
తథైవ శూద్రస్త్వపరః శూద్రకర్మాణి వర్జయేత్।
సత్యార్జవపరో భూత్వా దానధర్మపరస్తథా। 
మంత్రబ్రాహ్మణసత్కర్తా మనసా బ్రాహ్మణప్రియః॥  13-217-13 (89909) 
ఏవం యుక్తసమాచారః శూద్రోపి మరణం గతః।
స్వర్గలోకే హి జాయేత తత్క్షయే నృషు జాయతే। 
బ్రాహ్మణానాం కులే ముఖ్యే వేదస్వాధ్యాయసంయుతే॥  13-217-14 (89910) 
ఏవమేవ సదా లోకే శూద్రో బ్రాహ్మణ్యమాప్నుయాత్॥  13-217-15 (89911) 
ఏవం క్షత్రియవైశ్యాశ్చ జాతిధర్మేణ సంయుతాః।
స్వకర్మణైవ జాయంతే విశిష్టేష్వధమేషు చ॥ 13-217-16 (89912) 
ఏవం జాతివిపర్యాసః ప్రేత్యభావే భవేన్నృణాం।
అన్యథా తు న శక్యం తల్లోకసంస్థితికారణాత్॥ 13-217-17 (89913) 
తస్మాజ్జాతిం విశిష్టాం తు కథంచిత్ప్రాప్య పండితః।
సర్వథా తాం తథా రక్షేన్న పునర్భ్రశ్యతే యథా। 
ఇతి తే కథితం దేవి భూయః శ్రోతుం కిమిచ్ఛసి॥  13-217-18 (89914) 
ఉమోవాచ। 13-217-19x (7492) 
జన్మప్రభృతి కః శుద్ధో లభేజ్జన్మఫలం నరః।
శోభనాశోభనం సర్వమధఇకారవశాత్స్వకం॥ 13-217-19 (89915) 
మహేశ్వర ఉవాచ। 13-217-20x (7493) 
కర్మ కుర్వన్న లిప్యేత ఆర్జవేన సమాచరేత్।
ఆత్మైవ తచ్ఛుభం కుర్యాదశుభే యోజయేత్పరాన్॥ 13-217-20 (89916) 
శఠేషు శఠవత్కుర్యోదార్యష్వార్యవదాచరేత్।
ఆపత్సు నావసీదేచ్చ ఘోరాన్సంగ్రామయేత్పరాత్। 
సాంనైవ సర్వకార్యాణి కర్తుం పూర్వం సమారభేత్॥  13-217-21 (89917) 
అనర్థాధర్మశోకానాం యథా న ప్రాప్నుయాత్స్వయం।
ప్రీయతే తత్తథా కర్తుమేతద్వృత్తం సమాసతః॥ 13-217-22 (89918) 
ఏవం వృత్తం సమాసాద్య గృహమాశ్రిత్య మానవాః।
నిరాహారా నిరుద్వేగాః ప్రాప్నువంత్యుత్తమాం గతిం॥ 13-217-23 (89919) 
ఏతజ్జన్మఫలం నిత్యం సర్వేషాం గృహవాసినాం।
ఏవం గృహస్థితైర్నిత్యం వర్తితవ్యమితి స్థితిః। 
ఏతత్సర్వం మయా ప్రోక్తం కిం భూయః శ్రోతుమిచ్ఛసి॥  13-217-24 (89920) 
ఉమోవాచ। 13-217-25x (7494) 
సురాసురపతే దేవ వరద ప్రీతివర్ధన।
మానుషేష్వేవ యే కే చిదాఢ్యాః క్లేశవివర్జితాః। 
భుంజానా వివిధాన్భోగాందృశ్యంతే నిరుపద్రవాః॥  13-217-25 (89921) 
అపరే క్లేశసంయుక్తా దరిద్రా భోగవర్జితాః॥  13-217-26 (89922) 
కిమర్థం మానుషే లోకే న సమత్వేన కల్పితాః।
ఏతచ్ఛ్రోతుం మహాదేవ కౌతూహలమతీవ మే॥ 13-217-27 (89923) 
మహేశ్వర ఉవాచ। 13-217-28x (7495) 
న్యాయతస్త్వం మహాభాగే శ్రోతుకామాసి భామిని।
శృణు తత్సర్వమఖిలం మానుషాణాం హితం వచః॥ 13-217-28 (89924) 
ఆదిసర్గే పురా బ్రహ్మా సమత్వేనాసృజత్ప్రజాః।
నిత్యం న భవతో హ్యస్య రాగద్వేషౌ ప్రజాపతేః। 
తదా తస్మాత్సురాః సర్వే బభూవుః సమతో నరాః॥  13-217-29 (89925) 
ఏవం సంవర్తమానే తు యుగే కాలవిపర్యయాత్।
కేచిత్ప్రపేదిరే తత్ర విషమం బుద్ధిమోహితాః॥ 13-217-30 (89926) 
తేషాం హానిం తతో దృష్ట్వా తుల్యానామేవ భామిని।
బ్రాహ్మణాస్తే సమాజగ్ముస్తత్తత్కారణవేదకాః॥ 13-217-31 (89927) 
కర్తుం నార్హసి దేవేశ పక్షపాతం త్వమీదృశం।
పుత్రభావే సమే దేవ కిమర్థం నో భవేత్కలిః॥ 13-217-32 (89928) 
ఏవమేతైరుపాలబ్ధో బ్రహ్మా వచనమబ్రవీత్।
యూయం మా బ్రూత మే దోషం స్వకృతం స్మరథ ప్రజాః॥ 13-217-33 (89929) 
యుష్మాభిరేవ యుష్మాకం గ్రథితం హి శుభాశుభం।
యాదృశం కురుతే కర్మ తాదృశం ఫలమశ్నుతే। 
స్వకృతస్య ఫలం భుంక్తే నాన్యస్తద్బోక్తుమర్హతి॥  13-217-34 (89930) 
ఏవం సంబోధితాస్తేన కాలకర్త్రా స్వయంభువా।
పునర్వివృత్య కర్మాణి శుభాన్యేవ ప్రపేదిరే॥ 13-217-35 (89931) 
ఏవం విజ్ఞాతతత్వాస్తే దానధర్మపరాయణాః।
శుభాని విధివత్కృత్వా కాలధర్మగతాః పునః। 
తాని దానఫలాన్యేవ భుంజతే సుఖభోగినః॥  13-217-36 (89932) 
స్వకృతం తు నరస్తస్మాత్స్వయమేవ ప్రపద్యతే॥  13-217-37 (89933) 
అపరే ధర్మకామేభ్యో నివృత్తాశ్చ శుభేక్షణే।
కదర్యా నిరనుక్రోశాః ప్రాయేణాత్మపరాయణాః॥ 13-217-38 (89934) 
తాదృశా మరణం ప్రాప్తాః పునర్జన్మని శోభనే।
దరిద్రాః క్లేశభూయిష్ఠా భవంత్యేవ న సంశయః॥ 13-217-39 (89935) 
ఉమోవాచ। 13-217-40x (7496) 
మానుషేష్వథ యే కేచిద్ధనధాన్యసమన్వితాః।
భోగహీనాః ప్రదృశ్యంతే సర్వభోగేషు సత్స్వపి। 
న భుంజతే కిమర్థం తే తన్మే శంసితుమర్హసి॥  13-217-40 (89936) 
మహేశ్వర ఉవాచ। 13-217-41x (7497) 
పరైః సంచోదితా ధర్మం కుర్వతే న స్వకామతః।
స్వయం శ్రద్ధాం బహిష్కృత్య కుర్వంతి చ రుదంతి చ॥ 13-217-41 (89937) 
తాదృశా మరణం ప్రాప్తాః పునర్జన్మని శోభనే।
ఫలాని తాని సంప్రాప్య భుంజతే న కదాచన। 
రక్షంతో వర్ధయంతశ్చ ఆసతే నిధిపాలవత్॥  13-217-42 (89938) 
ఉమోవాచ। 13-217-43x (7498) 
కేచిద్ధనవియుక్తాశ్చ భోగయుక్తా మహేశ్వర।
మానుషాః సంప్రదృశ్యంతే తన్మే శంసితుమర్హసి॥ 13-217-43 (89939) 
మహేశ్వర ఉవాచ। 13-217-44x (7499) 
ఆనృశంస్యపరా యే తు ధర్మకామాశ్చి దుర్గతాః।
పరోపకారం కుర్వంతి దీనానుగ్రహకారణాత్॥ 13-217-44 (89940) 
ప్రతిపద్యుః పరధనం నష్టం వాఽన్యైర్నరైర్హృతం।
నిత్యం యే దాతుమనసో నరా విత్తేష్వసత్స్వపి॥ 13-217-45 (89941) 
కాలధర్మవశం ప్రాప్తాః పునర్జన్మని తే నరాః।
ఏతే ధనవిహీనాశ్చ భోగయుక్తా భవంత్యుత॥ 13-217-46 (89942) 
ధర్మదానోపదేశం వా కర్తవ్యమితి నిశ్చయః।
ఇతి తే కథితం దేవి కిం భూయః శ్రోతుమిచ్ఛసి॥ ॥ 13-217-47 (89943) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తదశాధికద్విశతతమోఽధ్యాయః॥ 217 ॥





అనుశాసనపర్వ - అధ్యాయ 218

॥ శ్రీః ॥

13.218. అధ్యాయః 218 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి ప్రాణినాం శుభాశుభకర్మానుసారేణ శుభాశుభఫలప్రాప్తికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-218-1x"
name="anuzAsana-13-218-1x">ఉమోవాచ।

భగవందేవదేవేశ త్ర్యక్ష భో వృషభధ్వజ।
మానుషాస్త్రివిధా దేవ దృశ్యంతే సతతం విభో॥ 13-218-1 (89944) 
ఆసీనా ఏవ భుంజంతే స్థానైశ్వర్యపరిగ్రహైః।
అపరే యత్నపూర్వం తు లభంతే భోగసంగ్రహం॥ 13-218-2 (89945) 
అపరే యతమానాశ్చ న లభంతే తు కించన।
కేన కర్మవిపాకేన తన్మే శంసితుమర్హసి॥ 13-218-3 (89946) 
మహేశ్వర ఉవాచ। 13-218-4x (7500) 
న్యాయతస్త్వం మహాభాగే శ్రోతుకామాఽసి భామిని॥  13-218-4 (89947) 
యే లోకే మానుషా దేవి దానధర్మపరాయణాః।
పాత్రాణి విధివజ్జ్ఞాత్వా దూరతోప్యనుమానతః॥ 13-218-5 (89948) 
అభిగంయ స్వయం తత్ర గ్రాహయంతి ప్రసాద్య చ।
దానాది చేంగితైరేవ తైరవిజ్ఞాతమేవ వా॥ 13-218-6 (89949) 
పునర్జన్మని తే దేవి తాదృశాః శోభనా నరాః।
అయత్నతస్తు తాన్యేవ ఫలాని ప్రాప్నువంత్యుత॥ 13-218-7 (89950) 
ఆసీనా ఏవ భుంజంతే భోగాన్సుకృతభోగినః॥  13-218-8 (89951) 
అపరే యే చ దానాని దదత్యేవ ప్రయాచితాః।
యదాయదాఽర్థినే దత్త్వా పునర్దానం చ యాచితాః॥ 13-218-9 (89952) 
తావత్కాలం తతో దేవి పునర్జన్మని తే నరాః।
యత్నతః శ్రమసంయుక్తాః పునస్తాన్ప్రాప్నువంతి చ॥ 13-218-10 (89953) 
యాచితా అపి కేచిత్తు అదత్త్వైవ కథంచన।
అభ్యసూయాపరా మర్త్యా లోభోపహతచేతసః॥ 13-218-11 (89954) 
తే పునర్జన్మని శుభే యతంతో బహుధా నరాః।
న ప్రాప్నువంతి మనుజా మార్గంతస్తేఽపి కించన॥ 13-218-12 (89955) 
నానుప్తం రోహతే సస్యం తద్వద్దానఫలం విదుః।
యద్యద్దదాతి పురుషస్తత్తత్ప్రాప్నోతి కేవలం॥ 13-218-13 (89956) 
ఇతి తే కథితం దేవి భూయః శ్రోతుం కిమిచ్ఛసి॥  13-218-14 (89957) 
ఉమోవాచ। 13-218-15x (7501) 
భగవన్భగనేత్రఘ్న కేచిద్వార్ధకసంయుతాః।
అభోగయోగ్యకాలే తు భోగాంశ్చైవ ధనాని చ॥ 13-218-15 (89958) 
లభంతే స్థవిరా భూతా భోగైశ్వర్యం యతస్తతః। 
కేన కర్మవిపాకేన తన్మే శంసితుమర్హసి॥  13-218-16 (89959) 
మహేశ్వర ఉవాచ। 13-218-17x (7502) 
హంత తే కథయిష్యామి శృణు తత్వం సమాహితా॥  13-218-17 (89960) 
ధర్మకార్యం చిరం కాలం విస్మృత్య ధనసంయుతాః।
ప్రాణాంతకాలే సంప్రాప్తే వ్యాధిభిశ్చ నిపీడితాః॥ 13-218-18 (89961) 
ఆరభంతే పునర్ధర్మం దాతుం దానాని వా నరాః।
తే పునర్జన్మని శుభే భూత్వా దుఃఖపరిప్లుతాః॥ 13-218-19 (89962) 
అతీతయౌవనే కాలే స్థవిరత్వముపాగతాః।
లభంతే పూర్వదత్తానాం ఫలాని శుభలక్షణే॥ 13-218-20 (89963) 
ఏతత్కర్మఫలం దేవి కాలయోగాద్భవత్యుత॥  13-218-21 (89964) 
ఉమోవాచ। 13-218-22x (7503) 
భోగయుక్తా మహాదేవ కేచిద్వ్యాధిపరిప్లుతాః।
అసమర్థాశ్చ తాన్భోక్తం భవంతి కిము కారణం॥ 13-218-22 (89965) 
మహేశ్వర ఉవాచ। 13-218-23x (7504) 
వ్యాధియోగపరిక్లిష్టా యే నిరాశాః స్వజవితే।
ఆరభంతే తదా కర్తుం దానాని శుభలక్షణం॥ 13-218-23 (89966) 
తే పునర్జన్మని శుభే ప్రాప్య తాని ఫలాన్యుత।
అసమర్థాశ్చ తాన్భోక్తుం వ్యాధితాస్తే భవంత్యుత॥ 13-218-24 (89967) 
ఉమోవాచ। 13-218-25x (7505) 
భగవందేవదేవేశ మానుషేష్వేవ కేచన।
రూపయుక్తాః ప్రదృశ్యంతే శుభాంగా ప్రియదర్శనాః। 
కేన కర్మవిపాకేన తన్మే శంసితుమర్హసి॥  13-218-25 (89968) 
మహేశ్వర ఉవాచ। 13-218-26x (7506) 
హంత తే కథయిష్యామి శృణు తత్వం సమాహితా॥  13-218-26 (89969) 
యే పురా మనుజా దేవి లజ్జాయుక్తాః ప్రియంవదాః।
శక్తాః సుమధురా నిత్యం భూత్వా చైవ స్వభావతః॥ 13-218-27 (89970) 
అమాంసభోజినశ్చైవ సదా ప్రాణిదయాయుతాః।
ప్రతికర్మప్రదా వాఽపి వస్త్రదా ధర్మకారణాత్। 
భూమిశుద్ధికరా వాఽపి కారణాదగ్నిపూజకాః॥  13-218-28 (89971) 
ఏవం యుక్తసమాచారాః పునర్జన్మని తే నరాః।
రూపేణ స్పృహణీయాస్తు భవంత్యేవ న సంశయః॥ 13-218-29 (89972) 
ఉమోవాచ। 13-218-30x (7507) 
విరూపాశ్చ ప్రదృశ్యంతే మానుషేష్వేవ కేచన।
కేన కర్మవిపాకేన తన్మే శంసితుమర్హసి॥ 13-218-30 (89973) 
మహేశ్వర ఉవాచ। 13-218-31x (7508) 
తదహం తే ప్రవక్ష్యామి శృణు కల్యాణి కారణం॥  13-218-31 (89974) 
రూపయోగాత్పురా మర్త్యా దర్పాహంకారసంయుతాః।
విరూపహాసకాస్చైవ స్తుతినిందాదిభిర్భృశం॥ 13-218-32 (89975) 
పరోపతాపనాశ్చైవ మాంసాదాశ్చ తథైవ చ।
అభ్యసూయాపరాశ్చైవ అశుద్ధాశ్చ తథా నరాః॥ 13-218-33 (89976) 
ఏవం యుక్తసమాచారా యమలోకే సుదండితాః।
కథంచిత్ప్రాప్య మానుష్యం తత్ర తే రూపవర్జితాః। 
విరూపాః సంభవంత్యేవ నాస్తి తత్ర విచారణా॥  13-218-34 (89977) 
ఉమోవాచ। 13-218-35x (7509) 
భగవందేవదేవేశ కేచిత్సౌభాగ్యసంయుతాః।
రూపభోగ్యవిహీనాశ్చ దృశ్యంతే ప్రమదాప్రియాః। 
కేన కర్మవిపాకేన తన్మే శంసితుమర్హసి॥  13-218-35 (89978) 
మహేశ్వర ఉవాచ। 13-218-36x (7510) 
యే పురా మనుజా దేవి సౌంయశీలాః ప్రియంవదాః।
స్వదారైరేవ సంతుష్టా దారేషు సమవృత్తయః॥ 13-218-36 (89979) 
దాక్షిణ్యేనైవ వర్తంతే ప్రమదాస్వప్రియాస్వపి।
న తు ప్రత్యాదిశంత్యేవ స్త్రీదోషాన్గుణసంశ్రితాన్।  13-218-37 (89980) 
అన్నపానీయదాః కాలే నృణాం స్వాదుప్రదాశ్చ యే।
స్వదారవర్తినశ్చైవ ధృతిమంతో నిరత్యయాః॥ 13-218-38 (89981) 
ఏవం యుక్తసమాచారాః పునర్జన్మని శోభనే।
మానుషాస్తే భవంత్యేవ సతతం సుభగా భృశం। 
అర్థాదృతేఽపి తే దేవి భవంతి ప్రమదాప్రియాః॥  13-218-39 (89982) 
ఉమోవాచ। 13-218-40x (7511) 
దుర్భగాః సంప్రదృశ్యంతే ఆఢ్యా భోగయుతా అపి।
కేన కర్మవిపాకేన తన్మే శంసితుమర్హసి॥ 13-218-40 (89983) 
మహేశ్వర ఉవాచ। 13-218-41x (7512) 
తదహం తే ప్రవక్ష్యామి శృణు సర్వం సమాహితా॥  13-218-41 (89984) 
యే పురా మనుజా దేవి స్వదారేష్వనపేక్షయా।
యథేష్టవృత్తయశ్చైవ నిర్లజ్జా వీతసంభ్రమాః॥ 13-218-42 (89985) 
పరేషాం విప్రియకరా వాఙ్మనఃకాయకర్మభిః।
నిరాశ్రయా నిరానందాః స్త్రీణాం హృదయకోపనాః॥ 13-218-43 (89986) 
ఏవం యుక్తసమాచారాః పనర్జన్మని తే నరాః।
దుర్భగాస్తు భవంత్యేవ స్త్రీణాం హృదయవిప్రియాః।  13-218-44 (89987) 
నాస్తి తేషాం రతిసుఖం స్వదారేష్వపి కించన॥ ॥  13-218-45 (89988) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టాదశాధికద్విశతతమోఽధ్యాయః॥





అనుశాసనపర్వ - అధ్యాయ 219

॥ శ్రీః ॥

13.219. అధ్యాయః 219 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి శుభాశుభకర్మణోః సుఖదుఃఖహేతుత్వకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-219-1x"
name="anuzAsana-13-219-1x">ఉమోవాచ।

భగవందేవదేవేశ మానుషేష్వేవ కేచన।
జ్ఞానవిజ్ఞానసంపన్నా బుద్ధిమంతో విచక్షణాః॥ 13-219-1 (89989) 
దుర్గతాస్తు ప్రదృశ్యంతే యతమానా యథావిధి।
కేన కర్మవిపాకేన తన్మే శంసితుమర్హసి॥ 13-219-2 (89990) 
మహేశ్వర ఉవాచ। 13-219-3x (7513) 
తదహం తే ప్రవక్ష్యామి శృణు కల్యాణి కారణం॥  13-219-3 (89991) 
యే పురా మనుజా దేవి శ్రుతవంతోపి కేవలం।
నిరా**** నిరన్నాద్యా భృశమాత్మపరాయణాః॥ 13-219-4 (89992) 
తే పునర్జన్మని శుభే జ్ఞానబుద్ధియుతా అపి।
నిష్కించనా భవంత్యేవ అనుప్తం హి న రోహతి॥ 13-219-5 (89993) 
ఉమోవాచ। 13-219-6x (7514) 
మూర్ఖా లోకే ప్రదృశ్యంతే వృథా మూఢా విచేతసః।
జ్ఞానవిజ్ఞానరహితాః సమృద్ధాశ్చ సమంతతః। 
కేన కర్మవిపాకేన తన్మే శంసితుమర్హసి॥  13-219-6 (89994) 
మహేశ్వర ఉవాచ। 13-219-7x (7515) 
యే పురా మనుజా దేవి బాలిశా అపి సర్వతః।
సమాచరంతి దానాని దీనానుగ్రహకారణాత్॥ 13-219-7 (89995) 
అబుద్ధిపూర్వం వా దానం దదత్యేవ యతస్తతః।
తే పునర్జన్మని శుభే ప్రాప్నువంత్యేవ తత్తథా॥ 13-219-8 (89996) 
పండితోఽపండితో వాఽపి భుంక్తే దానఫలం నరః।
బుద్ధ్యాఽనపేక్షితం దానం సర్వథా తత్ఫలత్యుత॥ 13-219-9 (89997) 
ఉమోవాచ। 13-219-10x (7516) 
భగవందేవదేవేశ మానుషేష్వేవ కేచన।
మేధావినః శ్రుతధరా భవంతి విశదాక్షరాః। 
కేన కర్మవిపాకేన తన్మే శంసితుమర్హసి॥  13-219-10 (89998) 
మహేశ్వర ఉవాచ। 13-219-11x (7517) 
యే పురా మనుజా దేవి గురుశుశ్రూషకా భృశం।
జ్ఞానార్థం తే తు సంగృహ్య తీర్థతో విధిపూర్వకం॥ 13-219-11 (89999) 
విధినైవ పరాంశ్చైవ గ్రాహయంతి చ నాన్యథా।
అశ్లాఘమానా జ్ఞానేన ప్రశాంతా యతవాచకాః। 
విద్యాస్థానాని యే లోకే స్థాపయంతి చ యత్నతః॥  13-219-12 (90000) 
తాదృశ మరణం ప్రాప్తాః పునర్జన్మని శోభనే।
మేధావినః శ్రుతధరా భవంతి విశదాక్షరాః॥ 13-219-13 (90001) 
ఉమోవాచ। 13-219-14x (7518) 
అపరే మానుషా దేవ యతంతోపి యతస్తతః।
బహిష్కృతాః ప్రదృశ్యంతే శ్రుతవిజ్ఞానబుద్ధితః। 
కేన కర్మవిపాకేన తన్మే శంసితుమర్హసి॥  13-219-14 (90002) 
మహేశ్వర ఉవాచ। 13-219-15x (7519) 
యే పురా మనుజా దేవి జ్ఞానదర్పసమన్వితాః।
శ్లాఘమానాశ్చ తత్ప్రాప్య జ్ఞానాహంకారమోహితాః॥ 13-219-15 (90003) 
వదంతి యే పరాన్నిత్యం జ్ఞానాధిక్యేన దర్పితాః।
జ్ఞానాదసూయాం కుర్వంతి న సహంతే చ చాపరాన్॥ 13-219-16 (90004) 
తాదృశా మరణం ప్రాప్తాః పునర్జన్మని శోభనే।
మానుష్యం సుచిరాత్ప్రాప్య తత్ర బోధవివర్జితాః। 
భవంతి సతతం దేవి యతంతో హీనమేధసః॥  13-219-17 (90005) 
ఉమోవాచ। 13-219-18x (7520) 
భగవన్మానుషాః కేచిత్సర్వకల్యాణసంయుతాః।
పుత్రైర్దారైర్గుణయుతైర్దాసీదాసపరిచ్ఛదైః॥ 13-219-18 (90006) 
పరమం బుద్ధిసంయుక్తాః స్థానైశ్వర్యపరిగ్రహైః।
వ్యాధిహీనా నబాధాశ్చ రూపారోగ్యబలైర్యుతాః॥ 13-219-19 (90007) 
ధనధాన్యేన సంపన్నాః ప్రాసాదైర్యానవాహనైః।
సర్వోపభోగసంయుక్తా నానాచిత్రైర్మనోహరైః॥ 13-219-20 (90008) 
జ్ఞాతిభిః సహ మోదంతే అవిఘ్నం తు దినేదినే।
కేన కర్మవిపాకేన తన్మే శంసితుమర్హసి॥ 13-219-21 (90009) 
మహేశ్వర ఉవాచ। 13-219-22x (7521) 
తదహం తే ప్రవక్ష్యామి శృణు సర్వం సమాహితా॥  13-219-22 (90010) 
యే పురా మనుజా దేవి ఆఢ్యా వా ఇతరేఽపి వా।
శ్రుతవృత్తసమాయుక్తా దానకామాః శ్రుతప్రియాః॥ 13-219-23 (90011) 
పరేంగితపరా నిత్యం దాతవ్యమితి నిశ్చితాః।
సత్యసంధాః క్షమాశీలా లోభమోహవివర్జితాః॥ 13-219-24 (90012) 
దాతారః పాత్రతో దానం వ్రతైర్నియమసంయుతాః।
స్వదుఃఖమివ సంస్మృత్య పరదుఃఖవివర్జితాః। 
సౌంయశీలాః శుభాచారా దేవబ్రాహ్మణపూజకాః॥  13-219-25 (90013) 
ఏవంశీలసమాచారాః పునర్జన్మని శోభనే।
దివి వా భువి వా దేవి జాయంతే కర్మభోగినః॥ 13-219-26 (90014) 
మానుషేష్వపి యే జాతాస్తాదృశాః సంభవంతి తే।
యాదృశాస్తు తథా ప్రోక్తాః సర్వే కల్యాణసంయుతాః॥ 13-219-27 (90015) 
రూపం ద్రవ్యం బలం చాయుర్భోగైశ్వర్యం బలం శ్రుతం।
ఇత్యేతత్సర్వసాద్గుణ్యం దానాద్భవతి నాన్యథా। 
తపోదానమయం సర్వమితి విద్ధి శుభాననే॥  13-219-28 (90016) 
ఉమోవాచ। 13-219-29x (7522) 
అథ కేచిత్ప్రదృశ్యంతే మానుషేష్వేవ మానుషాః।
దుర్గతాః క్లేశభూయిష్ఠా దానభోగవివర్జితాః॥ 13-219-29 (90017) 
భయైస్త్రిభిః సమాజుష్టా వ్యాధిక్షుద్భయసంయుతాః।
దుష్కలత్రాభిభూతాశ్చ సతతం విఘ్నదర్శకాః। 
కేన కర్మవిపాకేన తన్మే శంసితుమర్హసి॥  13-219-30 (90018) 
మహేశ్వర ఉవాచ। 13-219-31x (7523) 
యే పురా మనుజా దేవి ఆసురం భావమాశ్రితాః।
క్రోధలోభసమాయుక్తా నిరన్నాద్యాశ్చ నిష్క్రియాః॥ 13-219-31 (90019) 
నాస్తికాశ్చైవ ధూర్తాశ్చ మూర్ఖాశ్చాత్మపరాయణాః।
పరోపతాపినో దేవి ప్రాయశః ప్రాణినిర్దయాః॥ 13-219-32 (90020) 
ఏవంయుక్తసమాచారాః పునర్జన్మని శోభనే।
కథంచిత్ప్రాప్య మానుష్యం తత్ర తే దుఃఖపీడితాః॥ 13-219-33 (90021) 
సర్వతః సంభవంత్యేవ పూర్వమాత్మప్రమాదతః।
యథా తే పూర్వకథితాస్తథా తే సంభవంత్యుత॥ 13-219-34 (90022) 
శుభాశుభం కృతం కర్మ సుఖదుఃఖఫలోదయం।
ఇతి తే కథితం దేవి భూయః శ్రోతుం కిమిచ్ఛసి॥ ॥ 13-219-35 (90023) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనవింశత్యధికద్విశతతమోఽధ్యాయః॥ 219 ॥





అనుశాసనపర్వ - అధ్యాయ 220

॥ శ్రీః ॥

13.220. అధ్యాయః 220 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణోమాంప్రతి అంధత్వపంగుత్వాదినానాదోషకారణీభూతానాం దుష్కర్మణాం విశిష్య కథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-220-1x"
name="anuzAsana-13-220-1x">ఉమోవాచ।

భగవందేవదేవేశ మమ ప్రీతివివర్ధన।
`జాత్యంధాశ్చైవ దృశ్యంతే జాతా వా నష్టచక్షుషః। 
కేన కర్మవిపాకేన తన్మే శంసితుమర్హసి॥  13-220-1 (90024) 
మహేశ్వర ఉవాచ। 13-220-2x (7524) 
హంత తే కథయిష్యామి శృణు కల్యాణి కారణం॥  13-220-2 (90025) 
యే పురా కామకారేణి పరవేశ్మసు లోలుపాః।
పరస్త్రియోఽభివీక్షంతే దుష్టేనైవ స్వచక్షుషాః॥ 13-220-3 (90026) 
అంధీకుర్వంతి యన్మర్త్యాన్క్రోధలోభసమన్వితాః।
లక్షణజ్ఞాశ్చ రూపేషు అయథావత్ప్రదర్శకాః॥ 13-220-4 (90027) 
ఏవం యుక్తసమాచారాః కాలధర్మవశాస్తు తే।
దండితా యమదండేన నిరయస్థాశ్చిరం ప్రియే॥ 13-220-5 (90028) 
యది చేన్మానుషం జన్మ లభేరంస్తే తథాపి వా।
స్వభావతో వా జాతా వా అంధా ఏవ భవంతి తే। 
అక్షిరోగయుతా వాఽపి నాస్తి తత్ర విచారణా॥  13-220-6 (90029) 
ఉమోవాచ। 13-220-7x (7525) 
ముఖరోగయుతాః కేచిద్దృశ్యంతే సతతం నరాః।
దంతకంఠకపోలస్థైర్వ్యాధిభిర్బహుపీడితాః॥ 13-220-7 (90030) 
ఆదిప్రభృతి వై మర్త్యా జాతా వాఽప్యథ కారణాత్।
కేన కర్మవిపాకేన తన్మే శంసితుమర్హసి॥ 13-220-8 (90031) 
మహేశ్వర ఉవాచ। 13-220-9x (7526) 
హంత తే కథయిష్యామి శృణు దేవి సమాహితా॥  13-220-9 (90032) 
కువక్తారస్తు యే దేవి జిహ్వయా కటుకం భృశం।
అసత్యం పరుషం ఘోరం గురూన్ప్రతి పరాన్ప్రతి॥ 13-220-10 (90033) 
జిహ్వాబాధాం తదాఽన్యేషాం కుర్వతే కోపకారణాత్।
ప్రాయశోఽనృతభూయిష్ఠా నరాః కార్యవశేన వా। 
తేషాం జిహ్వాప్రదేశస్థా వ్యాధయః సంభవంతి తే॥  13-220-11 (90034) 
కుశ్రోతారస్తు యే చార్యం పరేషాం కర్ణనాశకాః।
కర్ణరోగాన్బహువిధాఁల్లభంతే తే పునర్భవే॥ 13-220-12 (90035) 
దంతరోగశిరోరోగకర్ణరోగాస్తథైవ చ।
అన్యే దుఃఖాశ్రితా దోషాః సర్వే చాత్మకృతం ఫలం॥ 13-220-13 (90036) 
ఉమోవాచ। 13-220-14x (7527) 
పీడ్యంతే సతతం దేవ మానుషేష్వేవ కేచన।
కుక్షిపక్షాశ్రితైర్దోషైర్వ్యాధిభిశ్చోదరాశ్రితైః॥ 13-220-14 (90037) 
తీక్ష్ణిశూలైశ్చ పీడ్యంతే నరా దుఃఖపరిప్లుతాః।
కేన కర్మవిపాకేన తన్మే శంసితుమర్హసి॥ 13-220-15 (90038) 
మహేశ్వర ఉవాచ। 13-220-16x (7528) 
యే పురా మనుజా దేవి కామక్రోధవశా భృశం।
ఆత్మార్థమేవ చాహారం భుంజంతే నిరపేక్షకాః॥ 13-220-16 (90039) 
అభక్ష్యాహారదానైశ్చ విశ్వస్తానాం విషప్రదాః।
అభక్ష్యభక్షదాశ్చైవ శౌచమంగలవర్జితాః॥ 13-220-17 (90040) 
మాంసయుక్తసమాచారాః పునర్జన్మని శోభనే।
కథంచిత్ప్రాప్య మానుష్యం తత్ర తే వ్యాధిపీడితాః॥ 13-220-18 (90041) 
తైస్తైర్బహువిధాకారైర్వ్యాధిభిర్దుఃఖసంశ్రితాః।
భవంత్యేవం తథా దేవి యథా చైవం తథా కృతం॥ 13-220-19 (90042) 
ఉమోవాచ। 13-220-20x (7529) 
దృశ్యంతే సతతం దేవ వ్యాధిభిర్మేహనాశ్రితైః।
పీడ్యమానాస్తథా మర్త్యా అశ్మరీశర్కరాదిభిః। 
కేన కర్మవిపాకేన తన్మే శంసితుమర్హసి॥  13-220-20 (90043) 
మహేశ్వర ఉవాచ। 13-220-21x (7530) 
యే పురా మనుజా దేవి పరదారప్రధర్షకాః।
తిర్యగ్యోనిషు ధూర్తా వై మైథునార్థం చరంతి చ॥ 13-220-21 (90044) 
కామదోషేణి యే ధూర్తాః కన్యాసు విధవాసు చ।
బలాత్కారేణ గచ్ఛంతి రూపదర్పసమన్వితాః॥ 13-220-22 (90045) 
తాదృశా మరణం పునర్జన్మని శోభనే।
యది చేన్మానుషం జన్మ లభేరంస్తే తథావిధాః। 
మేహనస్థైస్తథా ఘోరైః పీడ్యంతే వ్యధిభిః ప్రియే॥  13-220-23 (90046) 
ఉమోవాచ। 13-220-24x (7531) 
భగవన్మానుషాః కేచిద్దృశ్యంతే శోషిణః కృశాః।
కేన కర్మవిపాకేన తన్మే శంసితుమర్హసి॥ 13-220-24 (90047) 
మహేశ్వర ఉవాచ। 13-220-25x (7532) 
యే పురా మనుజా దేవి మాంసలుబ్ధాః సులోలుపాః।
ఆత్మార్థే స్వాదుగృద్ధాశ్చ పరభోగోపతాపినః॥ 13-220-25 (90048) 
అభ్యసూయాశ్చోపతాపాః పరభోగేషు యే నరాః।
ఏవం యుక్తసమాచారాః పునర్జన్మని శోభనే॥ 13-220-26 (90049) 
శేషవ్యాధియుతాస్తత్ర నరా ధమనిసంతతాః। 
భవంత్యేవ నరా దేవి పాపకర్మోపభోగినః॥  13-220-27 (90050) 
ఉమోవాచ। 13-220-28x (7533) 
భగవన్మానుషాః కేచిత్క్లిశ్యంతే కంఠరోగిణః।
కేన కర్మవిపాకేన తన్మే శంసితుమర్హసి॥ 13-220-28 (90051) 
మహేశ్వర ఉవాచ। 13-220-29x (7534) 
యే పురా మనుజా దేవి పరేషాం రూపనాశనాః।
ఆఘాతవధబంధైశ్చ వృథా దండేన మోహితాః॥ 13-220-29 (90052) 
ఇష్టనాశకరా యే తు అపథ్యాహారదా నరాః।
చికిత్సకా వా దుష్టాస్చ ద్వేషలోభసమన్వితాః॥ 13-220-30 (90053) 
నిర్దయాః ప్రాణిహింసాయాం మలదాశ్చిత్తనాశనాః।
ఏవంయుక్తసమాచారాః పునర్జన్మని శోభనే॥ 13-220-31 (90054) 
యది వై మానుషం జన్మ లభేరంస్తేషు దుఃఖితాః।
అత్ర తే క్లేశసంయుక్తాః కంఠరోగశతైర్వృతాః॥ 13-220-32 (90055) 
కేచిత్త్వగ్దోషసంయుక్తా వ్రణకుష్ఠైశ్చ సంయుతాః।
శ్విత్రకుష్ఠయుతా వాఽపి బహుధా కృచ్ఛ్రసంయుతాః। 
భవంత్యేవ నరా దేవి యథా తేన కృతం ఫలం॥  13-220-33 (90056) 
ఉమోవాచ। 13-220-34x (7535) 
భగవన్మానుషాః కేచిదంగహీనాశ్చ పంగవ।
కేన కర్మవిపాకేన తన్మే శంసితుమర్హసి॥ 13-220-34 (90057) 
మహేశ్వర ఉవాచ। 13-220-35x (7536) 
యే పురా మనుజా దేవి లోభమోహసమావృతాః।
ప్రాణినాం ప్రాణహింసార్థమంగవిఘ్నం ప్రకుర్వతే। 
శస్త్రేణోత్కృత్య వా దేవి ప్రాణినాం చేష్టనాశకాః॥  13-220-35 (90058) 
ఏవం యుక్తసమాచారాః పునర్జన్మని శోభనే।
తదంగహీనా వై ప్రేత్య భవంత్యేవ న సంశయః। 
స్వభావతో వా జాతా వా పంగవశ్చ భవంతి తే॥  13-220-36 (90059) 
ఉమోవాచ। 13-220-37x (7537) 
భగవన్మానుషాః కేచిద్గ్రంథిభిః పిలకైస్తథా।
క్లిశ్యమానాః ప్రదృశ్యంతే తన్మే శంసితుమర్హసి॥ 13-220-37 (90060) 
మహేశ్వర ఉవాచ। 13-220-38x (7538) 
యే పురా మనుజా దేవి గ్రంథిభేదకరా నృణాం।
ముష్టిప్రహారపరుషా నృశంసాః పాపకారిణః। 
పాటకాస్తోటకాశ్చైవ శూలతున్నాస్తథైవ చ॥  13-220-38 (90061) 
ఏవంయుక్తసమాచారాః పునర్జన్మని శోభనే।
గ్రంథిభిః పిలకైశ్చైవ క్లిశ్యంతే భృశదుఃఖితాః॥ 13-220-39 (90062) 
ఉమోవాచ। 13-220-40x (7539) 
భగవన్మానుషాః కేచిత్పాదరోగసమన్వితాః।
దృశ్యంతే సతతం దేవ తన్మే శంసితుమర్హసి॥ 13-220-40 (90063) 
మహేశ్వర ఉవాచ। 13-220-41x (7540) 
యే పురా మనుజా దేవి క్రోధలోభసమన్వితాః।
మనుజా దేవతాస్థానం స్వపాదైర్భ్రంశయంత్యుత। 
జానుభిః పార్ష్ణిభిశ్చైవ ప్రాణిహింసాం ప్రకుర్వతే॥  13-220-41 (90064) 
ఏవంయుక్తసమాచారాః పునర్జన్మని శోభనే।
పాదరోగైర్బహువిధైర్బాధ్యంతే విపదాదిభిః॥ 13-220-42 (90065) 
ఉమోవాచ। 13-220-43x (7541) 
భగవన్మానుషాః కేచిద్దృశ్యంతే బహవో భువి।
వాతజైః పిత్తజై రోగైర్యుగపత్సాన్నిపాతకైః॥ 13-220-43 (90066) 
రోగైర్బహువిధైర్దేవ క్లిశ్యమానాః సుదుఃఖితాః।
అసమస్తైః సమస్తైశ్చ ఆఢ్యా వా దుర్గతాస్తథా। 
కేన కర్మవిపాకేన తన్మే శంసితుమర్హసి॥  13-220-44 (90067) 
మహేశ్వర ఉవాచ। 13-220-45x (7542) 
తదహం తే ప్రవక్ష్యామి శృణు కల్యాణి కారణం॥  13-220-45 (90068) 
యే పురా మనుజా దేవి త్వాసురం భావమాశ్రితాః।
స్వవశాః కోపనపరా గురువిద్వేషిణస్తథా॥ 13-220-46 (90069) 
పరేషాం దుఃఖజనకా మనోవాక్కాయకర్మభిః।
ఛిందన్భిందన్స్తుదన్నేవ నిత్యం ప్రాణిషు నిర్దయాః॥ 13-220-47 (90070) 
ఏవంయుక్తసమాచారాః పునర్జన్మని శోభనే।
యది వై మానుషం జన్మ లభేరంస్తే తథావిధాః। 
తత్ర తే బహుభిర్ఘోరైస్తప్యంతే వ్యాధిభిః ప్రియే॥  13-220-48 (90071) 
కేచిద్వాతాదిసంయుక్తాః కేచిత్కాససమన్వితాః।
జ్వరాతిసారతృష్ణాభిః పీడ్యమానాస్తథా పరే॥ 13-220-49 (90072) 
పాదగుల్మైశ్చ బహుభిః శ్లేష్మదోషసమన్వితాః।
పాదరోగైశ్చ వివిధైర్వ్రణకుష్ఠభగందరైః। 
ఆఢ్యా వా దుర్గతా వాఽపి దృశ్యంతే వ్యాధిపీడితాః।  13-220-50 (90073) 
ఏవమాత్మకృతం కర్మ భుంజంతే తత్రతత్ర తే।
అభిభూతుం న శక్యం హి కేనచిత్స్వకృతం ఫలం। 
ఇతి తే కథితం దేవి భూయః శ్రోతుం కిమిచ్ఛసి॥ ॥  13-220-51 (90074) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి వింశత్యధికద్విశతతమోఽధ్యాయః॥





అనుశాసనపర్వ - అధ్యాయ 221

॥ శ్రీః ॥

13.221. అధ్యాయః 221 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణ పార్వతీంప్రతి ప్రాణినామంగవికృత్యనపత్యతాదిదోషహేతుభూతదుష్కర్మప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-221-1x"
name="anuzAsana-13-221-1x">ఉమోవాచ।

భగవందేవదేవేశ భూతపాల నమోస్తు తే।
హ్రస్వాంగాశ్చైవ వక్రాంగాః కుబ్జా వామనకాస్తథా॥ 13-221-1 (90075) 
అపరే మానుషా దేవ దృశ్యంతే కుణిబాహవః।
కేన కర్మవిపాకేన తన్మే శంసితుమర్హసి॥ 13-221-2 (90076) 
మహేశ్వర ఉవాచ। 13-221-3x (7543) 
యే పురా మనుజా దేవి లోభమోహసమన్వితాః।
ధాన్యమానాన్వికుర్వంతి క్రయవిక్రయకారణాత్॥ 13-221-3 (90077) 
కులదోషం తదా దేవి ధృతమానేషు నిత్యశః।
అర్ధాపకర్షణం చైవ సర్వేషాం క్రయవిక్రయే॥ 13-221-4 (90078) 
అంగదోషకరా యే తు పరేషాం కోపకారణాత్।
మాంసాదాశ్చైవ యే మూర్ఖా అయథావత్ప్రథాః సదా॥ 13-221-5 (90079) 
ఏవంయుక్తసమాచారాః పునర్జన్మని శోభనే।
హ్రస్వాంగా వామనాశ్చైవ కుబ్జాశ్చైవ భవంతి తే॥ 13-221-6 (90080) 
ఉమోవాచ। 13-221-7x (7544) 
భగవన్మానుషాః కేచిద్దృశ్యంతే మానుషేషు వై।
ఉన్మత్తాశ్చ పిశాచాశ్చ పర్యటంతో యతస్తతః। 
కేన కర్మవిపాకేన తన్మే శంసితుమర్హసి॥  13-221-7 (90081) 
మహేశ్వర ఉవాచ। 13-221-8x (7545) 
యే పురా మనుజా దేవి దర్పాహంకారసంయుతాః।
బహుధా ప్రలపంత్యేవ హసంతి చ పరాన్భృశం॥ 13-221-8 (90082) 
మోహయంతి పరాన్భోగైర్మదనైర్లోభకారణాత్।
వృద్ధాన్గురూంశ్చ యే మూర్ఖా వృథైవాపహసంతి చ। 
శౌండా విదగ్ధాః శాస్త్రేషు సదైవానృతవాదినః॥  13-221-9 (90083) 
ఏవంయుక్తసమాచారాః పునర్జన్మని శోభనే।
ఉన్మత్తాశ్చ పిశాచాశ్చ భవంత్యేవ న సంశయః॥ 13-221-10 (90084) 
ఉమోవాచ। 13-221-11x (7546) 
భగవన్మానుషాః కేచిన్నిరపత్యాః సుదుఃఖితాః।
యతంతో న లభంత్యేవ అపత్యాని యతస్తతః। 
కేన కర్మవిపాకేన తన్మే శంసితుమర్హసి॥  13-221-11 (90085) 
మహేశ్వర ఉవాచ। 13-221-12x (7547) 
యే పురా మనుజా దేవి సర్వప్రాణిషు నిర్దయాః।
ఘ్నంతి బాలాంశ్చ భుంజంతే మృగాణాం పక్షిణామపి॥ 13-221-12 (90086) 
గురువిద్వేషిణశ్చైవ పరపుత్రాభ్యసూయకాః।
పితృపూజాం న కుర్వంతి యథోక్తాం చాష్టకాదిభిః॥ 13-221-13 (90087) 
ఏవంయుక్తసమాచారాః పునర్జన్మని శోభనే।
మానుష్యం వా చిరాత్ప్రాప్య నిరపత్యా భవంతి తే। 
పుత్రశోకయుతాశ్చాపి నాస్తి తత్ర విచారణా॥  13-221-14 (90088) 
ఉమోవాచ। 13-221-15x (7548) 
భగవన్మానుషాః కేచిత్ప్రదృశ్యంతే సుదుఃఖితాః।
ఉద్వేగవాసనిరతాః సోద్వేగాశ్చ యతవ్రతాః॥ 13-221-15 (90089) 
నిత్యం శోకసమావిష్టా దుర్గతాశ్చ తథైవ చ।
కేన కర్మవిపాకేన తన్మే శంసితుమర్హసి॥ 13-221-16 (90090) 
మహేశ్వర ఉవాచ। 13-221-17x (7549) 
యే పురా మనుజా నిత్యముత్క్రోశనపరాయణాః।
భీషయంతి పరానిత్యం వికుర్వంతి తథైవ చ॥ 13-221-17 (90091) 
ఋణవృద్ధికరాశ్చైవ దరిద్రేభ్యో యథేష్టతః।
ఋణార్థమభిగచ్ఛంతి సతతం వృద్ధిరూపకాః॥ 13-221-18 (90092) 
ఉద్విజంతే హి తాందృష్ట్వా ధారకాః స్వార్థకారణాత్।
అతివృద్ధిర్న కర్తవ్యా దరిద్రేభ్యో యథేష్టతః॥ 13-221-19 (90093) 
యే శ్వభిః క్రీడమానాశ్చ త్రాసయంతి వనే మృగాన్।
ప్రాణిహింసాం తథా దేవి కుర్వంతి చ యతస్తతః॥ 13-221-20 (90094) 
యేషాం గృహేషు వై శ్వానస్త్రాసయంతి వృథా నరాన్।
ఏవంయుక్తసమాచారాః కాలధర్మగతాః పునః॥ 13-221-21 (90095) 
పీడితా యమదండేన నిరయస్థాశ్చిరం ప్రియే।
కథంచిత్ప్రాప్య మానుష్యం తత్ర తే దుఃఖసంయుతాః॥ 13-221-22 (90096) 
కుదేశే దుఃఖభూయిష్ఠే వ్యాఘాతశతసంకులే।
జాయంతే తత్ర శోచంతః సోద్వేగాశ్చ యతస్తతః॥ 13-221-23 (90097) 
ఉమోవాచ। 13-221-24x (7550) 
భగవన్మానుషాః కేచిదైశ్వర్యజ్ఞానసంయుతాః।
ంలేచ్ఛభూమిషు దృశ్యంతే ంలేచ్ఛైశ్వర్యసమన్వితాః। 
కేన కర్మవిపాకేన తన్మే శంసితుమర్హసి॥  13-221-24 (90098) 
మహేశ్వర ఉవాచ। 13-221-25x (7551) 
యే పురా మనుజా దేవి ధనధాన్యసమన్వితాః।
అయథావత్ప్రయచ్ఛంతి శ్రద్ధావర్జితమేవ వా॥ 13-221-25 (90099) 
అపాత్రేభ్యశ్చ యే దానం శౌచమంగలవర్జితాః।
దదత్యేవ చ యే మూర్ఖాః శ్లాఘయాఽవజ్ఞయాఽపి వా॥ 13-221-26 (90100) 
ఏవంయుక్తసమాచారాః పునర్జన్మని శోభనే।
కుదేశే ంలేచ్ఛభూయిష్ఠే దుర్గమే వనసంకటే। 
ంలేచ్ఛాధిపత్యం సంప్రాప్య జాయంతే తత్రతత్ర వై॥  13-221-27 (90101) 
ఉమోవాచ। 13-221-28x (7552) 
భగవన్భగనేత్రఘ్న మానుషేషు చ కేచన।
క్లీబా నపుంసకాశ్చైవ దృశ్యంతే షండకాస్తథా॥ 13-221-28 (90102) 
నీచకర్మరతా నీచా నీచసక్యాస్తథా భువి।
కేన కర్మవిపాకేన తన్మే శంసితుమర్హసి॥ 13-221-29 (90103) 
మహేశ్వర ఉవాచ। 13-221-30x (7553) 
తదహం తే ప్రవక్ష్యామి శృణు కల్యాణి కారణం॥  13-221-30 (90104) 
యే పురా మనుజా భూత్వా ఘోరకర్మరతాస్తథా।
పశుపంస్త్వోపగాతేన జీవంతి చ రమంతి చ॥ 13-221-31 (90105) 
పుంస్త్వోపఘాతినశ్చైవ నరాణాం కోపకారణాత్।
యే ధూర్తాః స్త్రీషు గచ్ఛంతి అయథావద్యథేష్టతః॥ 13-221-32 (90106) 
కామవిఘ్నకరా యే తు ద్వేషపైశున్యకారణాత్।
ఏవంయుక్తసమాచారాః కాలధర్మం గతాస్తు తే। 
దండితా యమదండేన నిరయస్థాశ్చిరం ప్రియే॥  13-221-33 (90107) 
యది చేన్మానుషం జన్మ లభేరంస్తే తథావిధాః।
క్లీబా వర్షవరాశ్చైవ షండకాశ్చ భవంతి తే॥ 13-221-34 (90108) 
నీచకర్మపరా లోకే నిర్లజ్జా వీతసంభ్రమాః।
పరాందీనాన్బహిష్కృత్య తే భవంతి స్వకర్మణా॥ 13-221-35 (90109) 
యది చేత్సంప్రపశ్యేరంస్తే ముచ్యంతే హి కల్మషాత్।
అత్రాపి తే ప్రమాద్యేయుః పతంతి నరకాలయే॥ 13-221-36 (90110) 
స్త్రీణామపి తథా దేవి యథా పుంసాం తు కర్మజం।
ఇతి తే కథితం దేవి భూయః శ్రోతుం కిమిచ్ఛసి॥ ॥ 13-221-37 (90111) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకవింశత్యధికద్విశతతమోఽధ్యాయః॥ 221 ॥





అనుశాసనపర్వ - అధ్యాయ 222

॥ శ్రీః ॥

13.222. అధ్యాయః 222 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణోమాంప్రతి స్త్రీణాం పుంశ్చలీత్వాదిదోషహేతుభూతదుష్కర్మకథనం॥ 1 ॥ తథా ప్రాణిసాధారణ్యేన దాస్యాదిప్రయోజకదుష్కర్మకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-222-1x"
name="anuzAsana-13-222-1x">ఉమోవాచ।

భగవందేవదేవేశ శూలపాణే వృషధ్వజ।
పుంశ్చల్య ఇవ యా స్త్రీషు నీచవృత్తిరతాః స్మృతాః। 
కేన కర్మవిపాకేన తన్మే శంసితుమర్హసి॥  13-222-1 (90112) 
మహేశ్వర ఉవాచ। 13-222-2x (7554) 
యాః పురా మనుజా దేవి బుద్ధిమోహసమన్వితాః।
కామరాగసమాయుక్తాః పతీనతిచరంతి వై॥ 13-222-2 (90113) 
ప్రతికూలపరా యాస్తు పతీన్ప్రతి యథా తథా।
శౌచం లజ్జాం తు విస్మృత్య యథేష్టపరిచారణాః॥ 13-222-3 (90114) 
ఏవంయుక్తసమాచారా యమలోకే సుదండితాః।
యది వై మానుషం జన్మ లభేరంస్తాస్తథావిధాః। 
బహుసాధారణా ఏవ పుంశ్చల్యశ్చ భవంతి తాః॥  13-222-4 (90115) 
పౌశ్చల్యం యత్తు తద్వృత్తం స్త్రీణాం కష్టతమం స్మృతం।
తతఃప్రభృతి తా దేవి పతంత్యేవ న సంశయః॥ 13-222-5 (90116) 
శోచంతి చేత్తు తద్వృత్తం మనసా హితమాప్నుయుః॥  13-222-6 (90117) 
ఉమోవాచ।
భగవందేవదేవేశ ప్రమదా విధవా భృశం।  13-222-6x (7555) 
దృశ్యంతే మానుషా లోకే సర్వకల్యాణవర్జితాః।
కేన కర్మవిపాకేన తన్మే శంసితుమర్హసి॥ 13-222-7 (90118) 
మహేశ్వర ఉవాచ। 13-222-8x (7556) 
యాః పురా మనుజా దేవి బుద్ధిమోహసమన్వితాః।
కుటుంబం తత్ర వే పత్యుర్నాశయంతి వృథా తథా॥ 13-222-8 (90119) 
విషదాశ్చాగ్నిదాశ్చైవ పతీన్ప్రతి సునిర్దయాః।
అన్యాసాం హి పతీన్యాంతి స్వపతిద్వేషకారణాత్॥ 13-222-9 (90120) 
ఏవంయుక్తసమాచారా యమలోకే సుదండితాః।
నిరయస్థాశ్చిరం కాలం కథంచిత్ప్రాప్య మానుషం। 
తత్ర తా భోగరహితా విధవాస్తు భవంతి వై॥  13-222-10 (90121) 
ఉమోవాచ। 13-222-11x (7557) 
భగవన్ప్రమదా లోకే పత్యౌ జ్ఞాతిషు సత్సుచ।
లింగిన్యః సంప్రదృశ్యంతే పాషండం మతమాశ్రితాః। 
కేన కర్మవిపాకేన తన్మే శంసితుమర్హసి॥  13-222-11 (90122) 
మహేశ్వర ఉవాచ। 13-222-12x (7558) 
యాః పురా భావదోషేణి లోభమోహసమన్వితాః।
పరద్రవ్యపరా లోభాత్పరేషాం ద్రవ్యహారకాః॥ 13-222-12 (90123) 
అభ్యసూయాపరా యాస్తు సపత్నీనాం ప్రదూషకాః।
ఈర్ష్యాపరాః కోపనాశ్చ బంధూనాం విఫలాః సదా॥ 13-222-13 (90124) 
ఏవంయుక్తసమాచారాః పునర్జన్మని తాః స్త్రియః।
అలక్షణసమాయుక్తాః పాషండం ధర్మమాశ్రితాః। 
స్త్రియః ప్రవ్రాజశీలాశ్చ భవంత్యేవ న సంశయః॥  13-222-14 (90125) 
ఉమోవాచ। 13-222-15x (7559) 
భగవన్మానుషాః కేచిత్కారువృత్తిసమాశ్రితాః।
ప్రదృశ్యంతే మనుష్యేషు నీచకర్మరతాస్తథా। 
కేన కర్మవిపాకేన తన్మే శంసితుమర్హతి॥  13-222-15 (90126) 
మహేశ్వర ఉవాచ। 13-222-16x (7560) 
యే పురా మనుజా దేవి స్తబ్ధమానయుతా భృశం।
దర్పాహంకారసంయుక్తాః కేవలాత్మపరాయణాః॥ 13-222-16 (90127) 
తాదృశా మానుషా దేవి పునర్జన్మని శోభనే।
కాత్వో నటగంధర్వాః సంభవంతి యథా తథా॥ 13-222-17 (90128) 
నాపితా బందినశ్చైవ తథా వైతాలికాః ప్రియే।
ఏవంభూతాస్త్వధోవృత్తిం జీవంత్యాశ్రిత్య మానవాః॥ 13-222-18 (90129) 
పరప్రసాధనకరాస్తే పరైః కృతవేతనాః।
పరావమానస్య ఫలం భుంజతే పౌర్వదైహికం॥ 13-222-19 (90130) 
ఉమోవాచ। 13-222-20x (7561) 
భగవందేవదేవేశ మానుషేష్వేవ కేచన।
దాసభూతాః ప్రదృశ్యంతే సర్వకర్మపరా భృశం॥ 13-222-20 (90131) 
ఆఘాతభర్త్సనసహాః పీడ్యమానాశ్చ సర్వశః।
కేన కర్మవిపాకేన తన్మే శంసితుమర్హసి॥ 13-222-21 (90132) 
మహేశ్వర ఉవాచ। 13-222-22x (7562) 
తదహం తే ప్రవక్ష్యామి శృణు కల్యాణి కారణం॥  13-222-22 (90133) 
యే పురా మనుజా దేవి పరేషాం విత్తహారకాః।
ఋణవృద్ధికరం కృష్యా న్యాసదత్తం తథైవ చ॥ 13-222-23 (90134) 
నిక్షేపకారణాద్దత్తపరద్రవ్యాపహారిణః।
ప్రమాదాద్విస్మృతం నష్టం పరేషాం ధనహారకాః॥ 13-222-24 (90135) 
వధబంధపరిక్లేశైర్దాసత్వం కుర్వతే పరాన్।
తాదృశా మరణం ప్రాప్తా దండితా యమశాసనైః॥ 13-222-25 (90136) 
కథంచిత్ప్రాప్య మానుష్యం తత్ర తే దేవి సర్వథా।
దాసభూతా భవిష్యంతి జన్మప్రభృతి మానవాః॥ 13-222-26 (90137) 
తేషాం కర్మాణి కుర్వంతి యేషాం తే ధనహారకాః।
ఆసమాప్తేః స్వపాపస్య కుర్వంతీతి వినిశ్చయః॥ 13-222-27 (90138) 
పశుభూతాస్తథా చాన్యే భవంతి ధనహారకాః।
తత్తథా క్షీయతే కర్మ తేషాం పూర్వాపరాధజం। 
అతోఽన్యథా న తచ్ఛక్యం కర్మ భోక్తుం సురాసురైః॥  13-222-28 (90139) 
కింతు మోక్షవిధిస్తేషాం సర్వతా తత్ప్రసాదనం।
అయథావన్మోక్షకామః పునర్జన్మని చేష్యతే॥ 13-222-29 (90140) 
మోక్షకామీ యథాన్యాయం కుర్వన్కర్మాణి సర్వశః।
భర్తుః ప్రసాదమాకాంక్షేదాయాసాన్సర్వథా సహన్॥ 13-222-30 (90141) 
ప్రీతిపూర్వం తు యో భర్త్రా ముక్తో ముక్తః స్వపాపతః।
తథాభూతాన్కర్మకరాన్సదా సంతోషయేత్పతిః॥ 13-222-31 (90142) 
యథార్హం కారయేత్కర్మ దండకారణతః క్షిపేత్।
వృద్ధాన్బాలాంస్తథా క్షీణాన్పాలయంధర్మమాప్నుయాత్॥ 13-222-32 (90143) 
ఇతి తే కథితం దేవి భూయః శ్రోతుం కిమిచ్ఛసి॥ ॥  13-222-33 (90144) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వావింశత్యధికద్విశతతమోఽధ్యాయః॥ 222 ॥





అనుశాసనపర్వ - అధ్యాయ 223

॥ శ్రీః ॥

13.223. అధ్యాయః 223 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరమేశ్వరేణ పార్వతీప్రతి ప్రాణినాం చండాలత్వదరిద్రత్వాదిప్రాపకదుష్కర్మప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-223-1x"
name="anuzAsana-13-223-1x">ఉమోవాచ।

భగవన్మానుషేష్వేవ మానుషాః సమదర్శనాః।
చండాలా ఇవ దృశ్యంతే స్పర్శమాత్రవిదూషితాఇః॥ 13-223-1 (90145) 
నీచకర్మరతా దేవ సర్వేషాం మలహారకాః।
దుర్గతాః క్లేశభూయిష్ఠా విరూపా దుష్టచేతసః। 
కేన కర్మవిపాకేన తన్మే శంసితుమర్హసి॥  13-223-2 (90146) 
మహేశ్వర ఉవాచ। 13-223-3x (7563) 
తదహం తే ప్రవక్ష్యామి తదేకాగ్రమనాః శృణు॥  13-223-3 (90147) 
యే పురా మనుజా దేవి అతిమానయుతా భృశం।
ఆత్మసంభావనాయుక్తాః స్తబ్ధా దర్పసమన్వితాః॥ 13-223-4 (90148) 
ప్రణామం తు న కుర్వంతి గురూణామపి పామరాః।
యే స్వధర్మార్పణం కార్యమతిమానాన్న కుర్వతే॥ 13-223-5 (90149) 
పరాన్సంనామయంత్యేవ ఆజ్ఞయాత్మని యే బలాత్।
ఋద్ధియోగాత్పరాన్నిత్యమవమన్యంతి మానవాన్। 
పానపాః సర్వభక్షాశ్చ పరుషాః కటుకా నరాః॥  13-223-6 (90150) 
ఏవంయుక్తసమాచారాక దండితా యమశాసనైః।
కథంచిత్ప్రాప్య మానుష్యం చండాలాః సంభవంతి తే॥ 13-223-7 (90151) 
నీచకర్మరతాశ్చైవ సర్వేషాం మలహారకాః।
పరేషాం వందనపరాస్తే భవంత్యేవ మానినః॥ 13-223-8 (90152) 
విరూపాః పాపయోనిస్థాః స్పర్శనాదివివర్జితాః।
కువృత్తిముపజీవంతి భుత్వా తే రజకాదయః। 
పురాఽతిమానదోషాత్తు భుంజతే స్వకృతం ఫలం॥  13-223-9 (90153) 
తానప్యవస్తాకృపణాంశ్చండాలానపి బుద్ధిమాన్।
న చ నిందేన్నాపి కుప్యేద్భుంజతే స్వకృతం ఫలం। 
చండాలా అపి తాం జాతిం శోచంతః శుద్ధిమాప్నుయుః॥  13-223-10 (90154) 
ఉమోవాచ। 13-223-11x (7564) 
భగవన్మానుషాః కేచిదాశాపాశశతైర్వృతాః।
పరేషాం ద్వారి తిష్ఠంతి ప్రతిషిద్ధాః ప్రవేశనే॥ 13-223-11 (90155) 
ద్రష్టుం జ్ఞాపయితుం చైవ న లభంతే చ యత్నతః।
కేన కర్మవిపాకేన తన్మే శంసితుమర్హసి॥ 13-223-12 (90156) 
మహేశ్వర ఉవాచ। 13-223-13x (7565) 
యే పురా మానుషా దేవి ఐశ్వర్యస్థానసంయుతాః।
సంవాదం తు న కుర్వంతి పరైరైశ్వర్యమోహితాః॥ 13-223-13 (90157) 
ద్వారాణి న దదత్యేవ లోభమోహాదిభిర్వృతాః।
అవస్థామోహసంయుక్తాః స్వార్థమాత్రపరాయణాః॥ 13-223-14 (90158) 
సర్వభోగయుతా వాఽపి సర్వేషాం నిష్ఫలా భృశం।
అపి శక్తా న కుర్యుస్తే పరానుగ్రహకారణాత్॥ 13-223-15 (90159) 
నిర్దయాశ్చైవ నిర్ద్వారా భోగైశ్వర్యగతిం ప్రతి।
ఏవంయుక్తసమాచారాః పునర్జన్మని శోభనే॥ 13-223-16 (90160) 
యది చేన్మానుషం జన్మ లభేరంస్తే తథావిధాః।
దుర్గతా దురవస్థాశ్చ కర్మవ్యాక్షేపసంయుతాః॥ 13-223-17 (90161) 
అభిధావంతి తే సర్వే తమర్థమభివేదినః।
రాజ్ఞాం వా రాజమాత్రాణాం ద్వారి తిష్ఠంతి వారితాః॥ 13-223-18 (90162) 
కర్మ విజ్ఞాపితుం ద్రష్టుం న లభంతే కథంచన।
ప్రవేష్టుమపి తే ద్వారం బహిస్తిష్ఠంతి కాంక్షయా॥ 13-223-19 (90163) 
ఉమోవాచ। 13-223-20x (7566) 
భగవన్మానుషాః కేచిన్మనుష్యేషు బహుష్వపి।
సహసా నష్టసర్వస్వా భ్రష్టకోశపరిగ్రహాః॥ 13-223-20 (90164) 
దృశ్యంతే మానుషాః కేచిద్రాజచోరోదకాదిభిః।
కేన కర్మవిపాకేన తన్మే శంసితుమర్హసి॥ 13-223-21 (90165) 
మహేశ్వర ఉవాచ। 13-223-22x (7567) 
యే పురా మానుషా దేవి ఆసురం భావమాశ్రితాః।
పరేషాం వృత్తినాశం తు కుర్వతే ద్వేషలోభతః॥ 13-223-22 (90166) 
ఉత్కోచనపరాశ్చైవ పిశునాశ్చ తథావిధాః।
పరద్రవ్యహరా ఘోరాశ్చౌర్యాద్వాఽన్యేన కర్మణా॥ 13-223-23 (90167) 
నిర్దయా నిరనుక్రోశాః పరేషాం వృత్తినాశకాః।
నాస్తికాఽనృతభూయిష్ఠాః పరద్రవ్యాపహారిణః॥ 13-223-24 (90168) 
ఏవంయుక్తసమాచారా దండితా యమశాసనైః।
నిరయస్థాశ్చిరం కాలం తత్ర దుఃఖసమన్వితాః॥ 13-223-25 (90169) 
యది చేన్మానుషం జన్మ లభేరంస్తే తథావిధాః।
తత్రస్థాః ప్రాప్నువంత్యేవ సహసా ద్రవ్యవాశనం॥ 13-223-26 (90170) 
కష్టం తత్ప్రాప్నువంత్యేవ కారణాకారణాదపి।
నాశం వినాశం ద్రవ్యాణాముపఘాతం చ సర్వశః॥ 13-223-27 (90171) 
ఉమోవాచ। 13-223-28x (7568) 
భగవన్మానుషాః కేచిద్బాంధవైః సహసా పృథక్।
కారణాదేవ సహసా సర్వేషాం ప్రాణనాశనం॥ 13-223-28 (90172) 
శస్త్రేణ వాఽన్యథా వాఽపి ప్రాప్నువంతి వధం నరాః।
కేన కర్మవిపాకేన తన్మే శంసితుమర్హసి॥ 13-223-29 (90173) 
మహేశ్వర ఉవాచ। 13-223-30x (7569) 
యే పురా మనుజా దేవి ఘోరకర్మరతానృతాః।
ఆసురాః ప్రాయశో మూర్ఖాః ప్రాణిహింసాప్రియా భృశం॥ 13-223-30 (90174) 
నిర్దయాః ప్రాణిహింసాయాం తథా ప్రాణివిఘాతకాః।
విశ్వస్తఘాతకాశ్చైవ తథా సుప్తవిఘాతకాః। 
ప్రాయశోఽనృతభూయిష్ఠా నాస్తికా మాంసభోజనాః॥  13-223-31 (90175) 
ఏవంయుక్తసమాచారాః కాలధర్మం గతాః పునః।
దండితా యమదండేన నిరయస్థాశ్చిరం ప్రియే॥ 13-223-32 (90176) 
తిర్యగ్యోనిం పునః ప్రాప్య తత్ర దుఃఖపరిక్షయాత్।
యది చేన్మానుపం జన్మ లభేరంస్తే తథావిధాః। 
తత్ర తే ప్రాప్నువంత్యేవ వధబంధాన్యథా తథా॥  13-223-33 (90177) 
ఆఢ్యా వా దుర్గతా వాఽపి భుంజతే స్వకృతం ఫలం।
సుప్తా మత్తాశ్చ విశ్వస్తాస్తథా తే ప్రాప్నువంత్యుత॥ 13-223-34 (90178) 
ప్రాణవాధకృతం దుఃఖం బాంధవైః సహసా పృథక్।
పుత్రదారవినాశం వా శస్త్రేణాన్యేన వా వధం॥ 13-223-35 (90179) 
ఉమోవాచ। 13-223-36x (7570) 
భగవన్మానుషాః కేచిద్రాజనీతివిశార దైః।
దండ్యంతే మానుషే లోకే మానుషాః సర్వతోభయాః। 
కేన కర్మవిపాకేన తన్మే శంసితుమర్హసి॥  13-223-36 (90180) 
మహేశ్వర ఉవాచ। 13-223-37x (7571) 
యే పురా మనుజా దేవి మానుషాంశ్చేతరాణి వా।
క్లిష్టఘాతేన నిఘ్నంతి ప్రాణాన్ప్రాణిషు నిర్దయాః। 
ఆసుర ఘోరకర్మాణః క్రూరదండవధప్రియాః॥  13-223-37 (90181) 
యే దండయంత్యదండ్యాంశ్చ రాజానః కోపమోహితాః।
హింసాహంకారపరుషా మాంసాదా నాస్తికాశుభాః॥ 13-223-38 (90182) 
కేచిత్స్త్రీపురుషఘ్నాశ్చ గురుఘ్నాశ్చ తథా ప్రియే।
ఏవంయుక్తసమాచారా ప్రాణిధర్మం గతాః పునః॥ 13-223-39 (90183) 
దండితా యమదండేన నిరయస్థాశ్చిరం ప్రియే।
పూర్వజన్మకృతం కర్మ భుంజతే తదిహ ప్రజాః॥ 13-223-40 (90184) 
ఇహైవ యత్కర్మ కృతం తత్పరత్ర ఫలత్యుత।
ఏషా వ్యవస్థితిర్దేవి మానుషేష్వేవ దృశ్యతే॥ 13-223-41 (90185) 
న చర్షీణాం న దేవానామమృతత్వాత్తపోబలాత్।
తైరేకేన శరీరేణ భుజ్యతే కర్మణః ఫలం॥ 13-223-42 (90186) 
న తథా మానుషాణాం స్యాదంతర్ధాయ భవేద్ధి తత్॥  13-223-43 (90187) 
ఉమోవాచ। 13-223-44x (7572) 
కిమర్థం మానుషా లోకే దండ్యంతే పృథివీశ్వరైః।
కృతాపరాధముద్దిశ్య హంతా హర్తాఽయమిత్యుత॥ 13-223-44 (90188) 
పుత్రార్థీ పుత్రకామేష్ట్యా ఇహైవ లభతే సుతాన్।
తైరేవ హి శరీరేణ భుంజంతే కర్మణాం ఫలం॥ 13-223-45 (90189) 
దృశ్యంతే మానుషే లోకే తద్భవాన్నానుమన్యతే।
ఏతన్మే సంశయస్థానం తన్మే త్వం ఛేత్తుమర్హసి॥ 13-223-46 (90190) 
మహేశ్వర ఉవాచ। 13-223-47x (7573) 
స్థానే సంశయితం దేవి తత్త్వం శృణు సమాహితా।
కర్మ కర్మఫలం చేతి యుగపద్భువి నేష్యతే॥ 13-223-47 (90191) 
యే త్వయాఽభిహితా దేవి హంతా హర్తాఽయమిత్యపి।
తేషాం తత్పూర్వకం కర్మ దండ్యతే యత్ర రాజభిః॥ 13-223-48 (90192) 
దేవి కర్మ కృతం చైషాం హేతుర్భవతి శాసనే।
అపరాధాపరేశేన రాజా దండయతి ప్రజాః॥ 13-223-49 (90193) 
ఇహ లోకే వ్యవస్థార్థం రాజభిర్దండనం స్మృతం।
ఉద్వేజనార్థం శేషాణామపరాధం తముద్దిశన్॥ 13-223-50 (90194) 
పురాకృతఫలం దండో దండ్యమానస్య తద్ధ్రువం।
ప్రాగేవ చ మయా ప్రోక్తం తత్ర నిఃసంశయా భవ॥ 13-223-51 (90195) 
ఉమోవాచ। 13-223-52x (7574) 
భగవన్భువి మర్త్యానాం దండితానాం నరేశ్వరైః।
దండేనైవ తు తేనేహ పాపనాశో భవేన్న వా।  13-223-52 (90196) 
ఏతన్మయా సంశయితం తద్భవాంశ్ఛేత్తుమర్హతి॥  13-223-53 (90197) 
మహేశ్వర ఉవాచ।
స్థానే సంశయితం దేవి శృణు తత్వం సమాహితా॥  13-223-53x (7575) 
యే నృపైర్దండితా భూమావపరాధాపదేశతః।
యమలోకే న దండ్యంతే తత్ర తే యమదండనైః॥ 13-223-54 (90198) 
అదండితా వా యే మిథ్యా మిథ్యా వా దండితా భువి।
తాన్యమో దండయత్యేవ స హి వేద కృతాకృతం। 
నాతిక్రమేద్యమం కశ్చిత్కర్మ కృత్వేహ మానుషః॥  13-223-55 (90199) 
రాజా యమశ్చ కుర్వాతే దండమాత్రం తు శోభనే।
ఉభాభ్యాం యమరాజభ్యాం దండితోఽదండితోపి వా। 
పశ్చాత్కర్మఫలం భుంక్తే నరకే మానుషేషు వా॥  13-223-56 (90200) 
నాస్తి కర్మఫలచ్ఛేత్తా కశ్చిల్లోకత్రయేఽపి చ।
ఇతి తే కథితం సర్వం నిర్విశంకా భవ ప్రియే॥ 13-223-57 (90201) 
ఉమోవాచ। 13-223-58x (7576) 
కిమర్థం దుష్కృతం కృత్వా మానుషా భువి నిత్యశః।
పునస్తత్కర్మనాశాయ ప్రాయశ్చిత్తాని కుర్వతే॥ 13-223-58 (90202) 
సర్వపాపహరం చేతి హయమేధం వదంతి చ।
ప్రాయశ్చిత్తాని చాన్యాని పాపనాశాయ కుర్వతే। 
తస్మాన్మయా సంశయితం త్వం తచ్ఛేత్తుమిహార్హసి॥  13-223-59 (90203) 
మహేశ్వర ఉవాచ। 13-223-60x (7577) 
స్థానే సంశయితం దేవి శృణు తత్వం సమాహితా।
సంశయో హి మహానేవ పూర్వేషాం చ మనీషిణాం॥ 13-223-60 (90204) 
ద్విధా తు క్రియతే పాపం సద్భిశ్చాసద్భిరేవ చ।
అభిసంధాయ వా నిత్యమన్యథా వా యదృచ్ఛయా॥ 13-223-61 (90205) 
కేవలం చాభిసంధాయ సంరంభాచ్చ కరోతి యత్।
కర్మణస్తస్య నాశస్తు న కథంచన విద్యతే॥ 13-223-62 (90206) 
అభిసంధికృతస్యైవ నైవ నాశోస్తి కర్మణః।
అశ్వమేధసహస్రైశ్చ ప్రాయశ్చిత్తశతైరపి॥ 13-223-63 (90207) 
అన్యథా యత్కృతం పాపం ప్రమాదాద్వా యదృచ్ఛయా।
ప్రాయశ్చిత్తాశ్వమేధాబ్యాం శ్రేయసా తత్ప్రణశ్యతి॥ 13-223-64 (90208) 
లోకసంవ్యవహారార్థం ప్రాయశ్చిత్తాదిరిష్యతే।
విద్ధ్యేవం పాపకే కార్యే నిర్విశంకా భవ ప్రియే॥ 13-223-65 (90209) 
ఇతి తే కథితం దేవి భూయః శ్రోతుం కిమిచ్ఛసి॥  13-223-66 (90210) 
ఉమోవాచ। 13-223-67x (7578) 
భగవందేవదేవేశ మానుషాశ్చేతరా అపి।
ంరియంతే మానుషా లోకే కారణాకారణాదపి। 
కేన కర్మవిపాకేన తన్మే శంసితుమర్హసి॥  13-223-67 (90211) 
మహేశ్వర ఉవాచ। 13-223-68x (7579) 
యే పురా మనుజా దేవి కారణాకారణాదపి।
యథాఽసుభిర్వియుజ్యంతే ప్రాణినః ప్రాణినిర్దర్యః॥ 13-223-68 (90212) 
తథైవ తే ప్రాప్నువంతి యథైవాత్మకృతం ఫలం।
విషదాస్తు విషేణైవ శస్త్రైః శస్త్రేణ ఘాతకాః॥ 13-223-69 (90213) 
ఏవమేవ యథా లోకే మానుషాన్ఘ్నంతి మానుషాః।
కారణేనైవ తేనాథ తతా స్వప్రాణనాశనం। 
ప్రాప్నువంతి పునర్దేవి నాస్తి తత్ర విచారణా॥  13-223-70 (90214) 
ఇతి తే కథితం సర్వం కర్మపాకఫలం ప్రియే।
భూయస్తవ సమాసేన కథయిష్యామి తచ్ఛృణు॥ 13-223-71 (90215) 
సత్యప్రమాణకరణాన్నిత్యమవ్యభిచారి చ।
యైః పురా మనుజైర్దేవి యస్మిన్కాలే యథా కృతం॥ 13-223-72 (90216) 
యేనైవ కారణేనాపి కర్మ యత్తు శుభాశుభం।
తస్మన్కాలే తథా దేవి కారణేనైవ తేన తు॥ 13-223-73 (90217) 
ప్రాప్నువంతి నరాః ప్రేత్య నిఃసందేహం శుభాశుభం।
ఇతి సత్యం ప్రజానీహి లోకే తత్ర విధిం ప్రతి॥ 13-223-74 (90218) 
కర్మకర్తా నరో భోక్తా స నాస్తి దివి వా భువి।
న శక్యం కర్మ చాభోక్తుం సదేవాసురమానుషైః॥ 13-223-75 (90219) 
కర్మణా గ్రథితో లోక ఆదిప్రభృతి వర్తతే।
ఏతదుద్దేశతః ప్రోక్తం కర్మపాకఫలం ప్రతి॥ 13-223-76 (90220) 
యదన్యచ్చ మయా నోక్తం యస్మింస్తే కర్మసంగ్రహే।
బుద్ధితర్కేణ తత్సర్వం తథా వేదితుమర్హసి। 
కథితం శ్రోతుకామాయా భూయః శ్రోతుం కిమిచ్ఛసి॥ ॥  13-223-77 (90221) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రయోవింశత్యధికద్విశతతమోఽధ్యాయః॥ 223 ॥





అనుశాసనపర్వ - అధ్యాయ 224

॥ శ్రీః ॥

13.224. అధ్యాయః 224 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరమేశ్వరేణ పార్వతీంప్రతి మర్త్యామర్త్యానాం శరీరభేదాభేదేన కర్మఫలభోగోక్తిః॥ 1 ॥

Mahabharata - Anushaasana Parva - Chapter Text

<a id="anuzAsana-13-224-1x"
name="anuzAsana-13-224-1x">ఉమోవాచ।

భగవందేవదేవేశ లోకపాలనమస్కృత।
ప్రసాదాత్తే మహాదేవ శ్రుతా మే కర్మణాం గతిః॥ 13-224-1 (90222) 
సంగృహీతం చ తత్సర్వం తత్వతోఽమృతసంనిభం।
కర్మణా గ్రథితం సర్వమితి వేద శుభాశుభం॥ 13-224-2 (90223) 
గోవత్సవచ్చ జననీం నింనం సలిలవత్తథా।
కర్తారం స్వకృతం కర్మ నిత్యం తదనుధావతి॥ 13-224-3 (90224) 
కృతస్య కర్మణశ్చేహ నాశో నాస్తీతి నిశ్చయః।
అశుభస్య శుభస్యాపి తదప్యుపగతం మయా॥ 13-224-4 (90225) 
భూయ ఏవ మహాదేవ వరద ప్రీతివర్ధన।
కర్మణాం గతిమాశ్రిత్య సంశయాన్మోక్తుమర్హసి॥ 13-224-5 (90226) 
మహేశ్వర ఉవాచ। 13-224-6x (7580) 
యత్తే వివక్షితం దేవి గుహ్యమప్యసితేక్షణే।
తత్సర్వం నిర్విశంకా త్వం పృచ్ఛ మాం శుభలక్షణే॥ 13-224-6 (90227) 
ఉమోవాచ। 13-224-7x (7581) 
ఏవం వ్యవస్థితే లోకే కర్మమాం వృషభధ్వజ।
కృత్వా తత్పురుషః కర్మ శుభం వా యది వేతరత్॥ 13-224-7 (90228) 
కర్మణః సుకృతస్యేహ కదా భుంక్తే ఫలం పునః।
ఇహ వా ప్రేత్య వా దేవ తన్మే శంసితుమర్హసి॥ 13-224-8 (90229) 
మహేశ్వర ఉవాచ। 13-224-9x (7582) 
స్థానే సంశయితం దేవి తద్ధి గుహ్యతమం నృషు।
త్వత్ప్రియార్థం ప్రవక్ష్యామి దేవి గుహ్యం శుభాననే॥ 13-224-9 (90230) 
పూర్వదేహకృతం కర్మ భుంజతే తదిహ ప్రజాః।
ఇహైవ యత్కృతం పుంసాం తత్పరత్ర ఫలిష్యతై। 
ఏషా వ్యవస్థితిర్దేవి మానుషేష్వేవ దృశ్యతే॥  13-224-10 (90231) 
దేవానామసురాణాం చ అమరత్వాత్తపోబలాత్।
ఏకేనైవ శరీరేణ భుజ్యతే కర్మణాం ఫలం। 
మానుషైర్న తథా దేవి అంతరం త్వేతదిష్యతే॥ ॥  13-224-11 (90232) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుర్వింసత్యధికద్విశతతమోఽధ్యాయః॥ 224 ॥





అనుశాసనపర్వ - అధ్యాయ 225

॥ శ్రీః ॥

13.225. అధ్యాయః 225 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పార్వత్యా పరమేశ్వరంప్రతి ప్రాణినాం శుభాశుభఫలయోర్మధ్యే కస్య పూర్వోపభోగ ఇతి ప్రశ్నః॥ 1 ॥ పరమేశ్వరేణ తాంప్రతి సదృష్టాంతప్రదర్శనం తయోర్యౌగపద్యేనోపభోగకథనం॥ 2 ॥ తథా పూర్వకర్మణామల్పాయుష్ట్వాదికారణత్వాభిధానం॥ 3 ॥

Mahabharata - Anushaasana Parva - Chapter Text

<a id="anuzAsana-13-225-1x"
name="anuzAsana-13-225-1x">ఉమోవాచ।

భగవన్భగనేత్రఘ్న మానుషాణాం విచేష్టితం।
సర్వమాత్మకృతం చేతి శ్రుతం మే భగవన్మతం॥ 13-225-1 (90233) 
లోకే గ్రహకృతం సర్వం మత్వా కర్మ శుభాశుభం।
తదేవ గ్రహనక్షత్రం ప్రాయశః పర్యుపాసతే। 
ఏష మే సంశయో దేవ తం మే త్వం ఛేత్తుమర్హసి॥  13-225-2 (90234) 
మహేశ్వర ఉవాచ। 13-225-3x (7583) 
స్థానే సంశయితం దేవి శృణు తత్వవినిశ్చయం॥  13-225-3 (90235) 
నక్షత్రాణి గ్రహాశ్చైవ శుభాశుభనివేదకాః।
మానవానాం మహాభాగే న తు కర్మకరాః స్వయం॥ 13-225-4 (90236) 
ప్రజానాం తు హితార్థాయ శుభాశుభవిధిం ప్రతి।
అనాగతమతిక్రాంతం జ్యోతిశ్చక్రేణ బోధ్యతే॥ 13-225-5 (90237) 
కింతు తత్ర శుభం కర్మ సుగ్రహైస్తు నివేద్యతే।
దుష్కృతస్యాశుభైరేవ సమావాయో భవేదితి॥ 13-225-6 (90238) 
తస్మాత్తు గ్రహవైషంయే విషమం కురుతే జనః।
గ్రహసాంయే శుభం కుర్యాజ్జ్ఞాత్వాఽఽత్మానం తథా కృతం॥ 13-225-7 (90239) 
కేవలం గ్రహనక్షత్రం న కరోతి శుభాశుభం।
సర్వమాత్మకృతం కర్మ లోకవాదో గ్రహా ఇతి॥ 13-225-8 (90240) 
పృథగ్గ్రహాః పృథక్కర్తా కర్తా స్వం భుంజతే ఫలం।
ఇతి తే కథితం సర్వం విశంకాం జహి శోభనే॥ 13-225-9 (90241) 
ఉమోవాచ। 13-225-10x (7584) 
భగవన్వివిధం కర్మ కృత్వా జంతుః శుభాశుభం।
కిం తయోః పూర్వకతరం భుంక్తే జన్మాంతరే పునః। 
ఏష మే సంశయో దేవ తం మే త్వం ఛేత్తుమర్హసి॥  13-225-10 (90242) 
మహేశ్వర ఉవాచ। 13-225-11x (7585) 
స్థానే సంశయితం దేవి తత్తే వక్ష్యామి తత్వతః॥
అశుభం పూర్వమిత్యాహురపరే శుభమిత్యపి।  13-225-11 (90243) 
మిథ్యా తదుభయం ప్రోక్తం కేవలం తద్బ్రవీమి తే॥  13-225-12 (90244) 
మానుషే తు పదే కర్మ యుగపద్భుజ్యతే సదా।
యథాకృతం యథాయోగముభయం భుజ్యతే క్రమాత్॥ 13-225-13 (90245) 
భుంజానాశ్చాపి దృశ్యంతే క్రమశో భువి మానవాః।
ఋద్ధిం హానిం సుఖం దుఃఖం తత్సర్వముభయం భయం॥ 13-225-14 (90246) 
దుఃఖాన్యనుభవంత్యాఢ్యా దరిద్రాశ్చ సుఖాని చ।
యౌగపద్యాద్ధి భుంజానా దృశ్యంతే లోకసాక్షికం॥ 13-225-15 (90247) 
నరకే స్వర్గలోకే చ న తథా సంస్థితిః ప్రియే।
నిత్యం దుఃఖం హి నరకే స్వర్గే నిత్యం సుఖం తథా॥ 13-225-16 (90248) 
శుభాశుభానామాధిక్యం కర్మణాం తత్ర సేవ్యతే।
నిరంతరం సుఖం దుఃఖం స్వర్గే చ నరకే భవేత్॥ 13-225-17 (90249) 
తత్రాపి సుమహద్భుక్త్వా పూర్వమల్పం పునః శుభే।
ఏతత్తే సర్వమాఖ్యాతం కిం భూయః శ్రోతుమిచ్ఛసి॥ 13-225-18 (90250) 
ఉమోవాచ। 13-225-19x (7586) 
భగవన్ప్రాణినో లోకే ంరియంతే కేన హేతునా।
జాతాజాతా న తిష్ఠంతి తన్మే శంసితుమర్హసి॥ 13-225-19 (90251) 
మహేశ్వర ఉవాచ। 13-225-20x (7587) 
తదహం తే ప్రవక్ష్యామి శృణు సత్యం సమాహితా।
ఆత్మా కర్మక్షయాద్దేహం యథా ముంచతి తచ్ఛృణు॥ 13-225-20 (90252) 
శరీరాత్మసమాహారో జంతురిత్యభిధీయతే।
తత్రాత్మానం నిత్యమాహురనిత్యం క్షేత్రిముచ్యతే॥ 13-225-21 (90253) 
ఏవం కాలేన సంక్రాంతం శరీరం జర్ఝరీకృతం।
అకర్మయోగ్యం సంశీర్ణం త్యక్త్వా దేహీ తతో వ్రజేత్॥ 13-225-22 (90254) 
నిత్యస్యానిత్యసంత్యాగాల్లోకే తన్మరణం విదుః।
కాలం నాతిక్రమేరన్హి సదేవాసురమానవాః॥ 13-225-23 (90255) 
యథాఽఽకాశే న తిష్ఠేత ద్రవ్యం కించిదచేతనం।
తథా ధావతి కాలోఽయం క్షణం కించిన్న తిష్ఠతి॥ 13-225-24 (90256) 
స పునర్జాయతేఽన్యత్ర శరీరం నవమావిశన్।
ఏవంలోకగతిర్నిత్యమాదిప్రభృతి వర్తతే॥ 13-225-25 (90257) 
ఉమోవాచ। 13-225-26x (7588) 
భగవన్ప్రాణినో బాలా దృశ్యంతే మరణం గతాః।
అతివృద్ధాశ్చ జీవంతో దృశ్యంతే చిరజీవినః॥ 13-225-26 (90258) 
కేవలం కాలమరణం న ప్రమాణం మహేశ్వర।
తస్మాన్మే సంశయ బ్రూహి ప్రాణినాం జీవకారణం॥ 13-225-27 (90259) 
మహేశ్వర ఉవాచ। 13-225-28x (7589) 
శృణు తత్కారణం దేవి నిర్ణయస్త్వేక ఏవ సః।
జీర్ణత్వమాత్రం కురుతే కాలో దేహం న పాతయేత్॥ 13-225-28 (90260) 
జీర్ణే కర్మణి సంఘాతః స్వయమేవ విశీర్యతే।
పూర్వకర్మప్రమాణేన జీవితం మృత్యురేవ వా॥ 13-225-29 (90261) 
యావత్పూర్వకృతం కర్మ తావజ్జీవతి మానవః।
తత్ర కర్మవశాద్బాలా ంరియంతే కాలసంక్షయాత్॥ 13-225-30 (90262) 
చిరం జీవంతి వృద్ధాశ్చ తథా కర్మప్రమాణతః।
ఇతి తే కథితం దేవి నిర్విశంకా భవ ప్రియే॥ 13-225-31 (90263) 
ఉమోవాచ। 13-225-32x (7590) 
భగవన్కేన వృత్తేన భవంతి చిరజీవినః।
అల్పాయుషో నరాః కేన తన్మే శంసితుమర్హసి॥ 13-225-32 (90264) 
మహేశ్వర ఉవాచ। 13-225-33x (7591) 
శృణు తత్సర్వమఖిలం గుహ్యం పథ్యతరం నృణాం।
యేన వృత్తేన సంపన్నా భవంతి చిరజీవినః॥ 13-225-33 (90265) 
అహింసా సత్యవచనమక్రోధః క్షీంతిరార్జవం।
గురూణాం నిత్యశుశ్రూషా వృద్ధానామపి పూజనం॥ 13-225-34 (90266) 
శౌచాదకార్యసంత్యాగాత్సదా పథ్యస్య భోజనం।
ఏవమాదిగుణం వృత్తం నరాణాం దీర్ఘజీవినాం॥ 13-225-35 (90267) 
తపసా బ్రహ్మచర్యేణ రసాయననిషేవణాత్।
ఉదగ్రసత్త్వా బలినో భవంతి చిరజీవినః। 
స్వర్గే వా మానుషే వాఽపి చిరం తిష్ఠంతి ధార్మికాః  13-225-36 (90268) 
అపరే పాపకర్మాణః ప్రాయశోఽనృతవాదినః।
హింసాప్రియా గురుద్విష్టా నిష్క్రియాః శౌచవర్జితాః॥ 13-225-37 (90269) 
నాస్తికా ఘోరకర్మాణః సతతం మాంసపానపాః।
పాపాచారా గురుద్విష్టాః కోపనాః కలహప్రియాః॥ 13-225-38 (90270) 
ఏవమేవాశుభాచారాస్తిష్ఠంతి నరకే చిరం।
తిర్యగ్యోనౌ తథాఽత్యంతమల్పాస్తిష్ఠంతి మానవాః। 
తస్మాదల్పాయుషో మర్త్యాస్తాదృశాః సంభవంతి తే॥  13-225-39 (90271) 
అగంయదేశగమనాదపథ్యానాం చ భోజనాత్।
ఆయుఃక్షయో భవేన్నౄణామాయుఃక్షయకరా హి తే॥ 13-225-40 (90272) 
భవంత్యల్పాయుషస్తైస్తైరన్యథా చిరజీవినః।
ఏతత్తే కథితం సర్వం భూయః శ్రోతుం కిమిచ్ఛసి॥ ॥ 13-225-41 (90273) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచవిఁశత్యధికద్విశతతమోఽధ్యాయః॥ 225 ॥





అనుశాసనపర్వ - అధ్యాయ 226

॥ శ్రీః ॥

13.226. అధ్యాయః 226 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరమేశ్వరేణ పార్వతీంప్రతి ప్రాణినాం స్త్రీత్వపుంస్త్వయోః స్వాభావికత్వనిషేధేన కర్మాయత్తత్వోక్తిః॥ 1 ॥ తథా సాత్వికాదిధర్మాదిప్రతిపాదనం॥ 2 ॥

Mahabharata - Anushaasana Parva - Chapter Text

<a id="anuzAsana-13-226-1x"
name="anuzAsana-13-226-1x">ఉమోవాచ।

దేవదేవ మహాదేవ శ్రుతం మే భగవన్నిదం।
ఆత్మనో జాతిసంబంధం బ్రూహి స్త్రీపురుషాంతరం॥ 13-226-1 (90274) 
స్త్రీప్రాణాః పురుషప్రాణా ఏకతః పృథగేవ వా।
ఏష మే సంశయో దేవ తం మే ఛేత్తుం త్వమర్హసి॥ 13-226-2 (90275) 
మహేశ్వర ఉవాచ। 13-226-3x (7592) 
తదహం తే ప్రవక్ష్యామి శృణు సర్వం సమాహితా।
స్త్రీత్వం పుంస్త్వమితి ప్రాణే స్థితిర్నాస్తి శుభేక్షణే॥ 13-226-3 (90276) 
నిర్వికారః సదైవాత్మా స్త్రీత్వం పుంస్త్వం న చాత్మని।
కర్మప్రకారేణ తథా జాత్యాం జాత్యాం ప్రజాయతే॥ 13-226-4 (90277) 
కృత్వా కర్మ పుమాన్స్త్రీ వా స్త్రీ పుమానపి జాయతే।
స్త్రీభావం యత్పుమాన్కృత్వా కర్మణా ప్రమదా భవేత్॥ 13-226-5 (90278) 
ఉమోవాచ। 13-226-6x (7593) 
భగవన్సర్వలోకేశ కర్మాత్మా న కరోతి చేత్।
కోఽన్యః కర్మకరో దేహే తన్మే త్వం వక్తుమర్హసి॥ 13-226-6 (90279) 
మహేశ్వర ఉవాచ। 13-226-7x (7594) 
శృణు భామిని కర్తారమాత్మా హి న చ కర్మకృత్।
ప్రకృత్యా గుణయుక్తేన క్రియతే కర్మ నిత్యశః॥ 13-226-7 (90280) 
శరీరం ప్రాణినాం లోకే యథా పిత్తకఫానిలైః।
వ్యాప్తమేభిస్త్రిభిర్దోషైస్తథా వ్యాప్తం త్రిభిర్గుణైః॥ 13-226-8 (90281) 
సత్వం రజస్తమశ్చైవ గుణాస్త్వేతే శరీరిణః।
ప్రకాశాత్మకమేతేషాం సత్వం సతతమిష్యతే॥ 13-226-9 (90282) 
రజో దుఃఖత్మకం తత్ర తమో మోహాత్మకం స్మృతం।
త్రిభిరేతైర్గుణైర్యుక్తం లోకే కర్మ ప్రవర్తతే॥ 13-226-10 (90283) 
సత్యం ప్రాణిదయా శౌచం శ్రేయః ప్రీతిః క్షమా దమః।
ఏవమాది తథాఽన్యశ్చ కర్మ సాత్వికముచ్యతే॥ 13-226-11 (90284) 
దాక్ష్యం కర్మపరత్వం చ లోభో మోహో విధిం ప్రతి।
కలత్రసంగో మాధుర్యం నిత్యమైశ్వర్యలుబ్ధతా। 
రజసశ్చోద్భవం చైతత్కర్మ నానావిధం సదా॥  13-226-12 (90285) 
అనృతం చైవ పారుష్యం ధృతిర్విద్వేషితా భృశం।
హింసాఽసత్యం చ నాస్తిక్యం నిద్రాలస్యభయాని చ। 
తమసశ్చోద్భవం చైతత్కర్మ పాపయుతం తథా॥  13-226-13 (90286) 
తస్మాద్గుణమయః సర్వః కార్యారంభః శుభాశుభః।
తస్మాదాత్మానమవ్యగ్రం విద్ధ్యకర్తారమవ్యయం॥ 13-226-14 (90287) 
సాత్వికాః పుణ్యలోకేషు రాజసా మానుషే పదే।
తిర్యగ్యోనౌ చ నరకే తిష్ఠేయుస్తామసా నరాః॥ 13-226-15 (90288) 
ఉమోవాచ। 13-226-16x (7595) 
కిమర్థమాత్మా భిన్నేఽస్మిందేహే శస్త్రేణ వా హతే।
స్వయం ప్రయాస్యతి తదా తన్మే శంసితుమర్హసి॥ 13-226-16 (90289) 
మహేశ్వర ఉవాచ। 13-226-17x (7596) 
తదహం తే ప్రక్ష్యామి శృణు కల్యాణి కారణం।
ఏతన్నిర్ణాయకైశ్చాపి ముహ్యంతే సూక్ష్మబుద్ధిభిః॥ 13-226-17 (90290) 
కర్మక్షయే తు సంప్రాప్తే ప్రాణినాం జన్మధారిణాం।
ఉపద్రవో భవేద్దేహే యేన కేనాపి హేతునా॥ 13-226-18 (90291) 
తన్నిమిత్తం శరీరీ తు శరీరం ప్రాప్య సంక్షయం।
అపయాతి పరిత్యజ్య తతః కర్మవశేన సః॥ 13-226-19 (90292) 
దేహక్షయేపి నైవాత్మా వేదనాభిర్న చాల్యతే।
తిష్ఠేత్కర్మఫలం యావద్వ్రజేత్కర్మక్షయే పునః॥ 13-226-20 (90293) 
ఆదిప్రభృతి లోకేఽస్మిన్నేవమాత్మగతిః స్మృతా।
ఏతత్తే కథితం దేవి కిం భూయః శ్రోతుమిచ్ఛసి॥ ॥ 13-226-21 (90294) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షడ్వింశత్యధికద్విశతతమోఽధ్యాయః॥ 226 ॥





అనుశాసనపర్వ - అధ్యాయ 227

॥ శ్రీః ॥

13.227. అధ్యాయః 227 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

ఈశ్వరేణోమాంప్రతి ప్రాణినాముద్భిదాదిభేదేన చాతుర్విధ్యాదినిరూపణం॥ 1 ॥ తథా శాస్త్రజన్యజ్ఞానస్య శ్రేయః సాధనత్వాద్యుక్తిః॥ 2 ॥

Mahabharata - Anushaasana Parva - Chapter Text

<a id="anuzAsana-13-227-1x"
name="anuzAsana-13-227-1x">ఉమోవాచ।

భగవందేవదేవేశ కర్మణైవ శుభాశుభం।
యథాయోగం ఫలం జంతుః ప్రాప్నోతీతి వినిశ్చయః॥ 13-227-1 (90295) 
పరేషాం విప్రియం కుర్వన్యథా సంప్రాప్నుయాచ్ఛుభం।
యద్యేతదస్మింశ్చేద్దేహే తన్మే శంసితుమర్హసి॥ 13-227-2 (90296) 
మహేశ్వర ఉవాచ। 13-227-3x (7597) 
తదప్యస్తి మహాభాగే అభిసంధిబలాన్నృణం।
హితార్థం దుఃఖమన్యేషాం కృత్వా సుఖమవాప్నుయాత్॥ 13-227-3 (90297) 
దండయన్భర్త్సయన్రాజా జనాన్పుణ్యమవాప్నుయాత్।
గురుః సంతర్జయఞ్శిష్యాన్భర్తా భృత్యజనాన్స్వకాన్। 
ఉన్మార్గప్రతిపన్నాంశ్చ శాస్తా ధర్మఫలం లభేత్॥  13-227-4 (90298) 
చికిత్సకశ్చ దుఃఖాని జనయన్హితమాప్నుయాత్।
యజ్ఞార్థం పశుహింసాం చ కుర్వన్నపి న లిప్యతే। 
ఏవమన్యే సుమనసో హింసకాః స్వర్గమాప్నుయుః॥  13-227-5 (90299) 
ఏకస్మిన్నిహతే భద్రే బహవః సుఖమాప్నుయుః।
తస్మిన్హతే భవేద్ధర్మః కుత ఏవ తు పాతకం॥ 13-227-6 (90300) 
అహింసతేతి హత్వా తు శుద్ధే కర్మణి గౌరవాత్।
అభిసంధేరజిహ్మత్వాచ్ఛుద్ధే ధర్మస్య గౌరవాత్। 
ఏతత్కృత్వా తు పాపేభ్యో న దోషం ప్రాప్నుయుః క్వచిత్॥  13-227-7 (90301) 
ఉమోవాచ। 13-227-8x (7598) 
చతుర్విధానాం జంతూనాం కథం జ్ఞానమిహ స్మృతం।
కృత్రిమం తత్స్వభావం వా తన్మే శంసితుమర్హసి॥ 13-227-8 (90302) 
మహేశ్వర ఉవాచ। 13-227-9x (7599) 
స్థావరం జంగమం చైవ జగద్ద్వివిధముచ్యతే।
చతస్రో యోనయస్తత్ర ప్రజానాం క్రమశో యథా॥ 13-227-9 (90303) 
తేషాముద్భిదజా వృక్షా లతావల్ల్యశ్చ వీరుధః।
దంశయూకాదయశ్చాన్యే స్వేదజాః క్రిమిజాతయః॥ 13-227-10 (90304) 
పక్షిణశ్ఛిద్కర్ణాశ్చ ప్రాణినస్త్వండజా మతాః।
మృగవ్యాలమనుష్యాంశ్చ విద్ధి తేషాం జరాయుజాన్॥ 13-227-11 (90305) 
ఏవం చతుర్విధాం జాతిమాత్మా సంసృత్య తిష్ఠతి॥  13-227-12 (90306) 
స్పర్శేనైకేంద్రియేణాత్మా తిష్ఠత్యుద్భిదజేషు వై।
శరీరస్పర్శరూపాభ్యాం స్వేదజేష్వపి తిష్ఠతి॥ 13-227-13 (90307) 
పంచభిశ్చేంద్రియద్వారైర్జీవంత్యండజరాయుజాః॥  13-227-14 (90308) 
తథా భూంయంబుసంయోగాద్భవంత్యుద్భిదజాః ప్రియే।
శీకతోష్ణయోస్తు సంయోగాజ్జాయంతే స్వేదజాః ప్రియే। 
అండజాశ్చాపి జాయంతే సంయోగాత్క్లేదబీజయోః॥  13-227-15 (90309) 
శుక్లశోణితసంయోగాత్సంభవంతి జరాయుజాః।
జరాయుజానాం సర్వేషాం మానుషం పదముత్తమం॥ 13-227-16 (90310) 
అతఃపరం తమోత్పత్తిం శృణు దేవి సమాహితా।
ద్వివిధం హి తమో లోకే శార్వరం దేహజం తథా॥ 13-227-17 (90311) 
జోతిర్భిశ్చ తమో లోకే నాశం గచ్ఛతి శార్వరం।
దేహజం తు తమో లోకే తైః సమస్తైర్న శాంయతే॥ 13-227-18 (90312) 
తమసస్తస్య నాశార్థం నోపాయమధిజగ్మివాన్।
తపశ్చచార వలిపులం లోకకర్తా పితామహః॥ 13-227-19 (90313) 
చరతస్తు సముద్భూతా వేదాః సాంగాః సహోత్తరాః।
తాఁల్లబ్ధ్వా ముముదే బ్రహ్మా లోకానాం హితకాంయయా। 
దేహజం తు తమో ఘోరమభూత్తైరేవ నాశితం॥  13-227-20 (90314) 
కార్యాకార్యమిదం చేతి వాచ్యావాచ్యమిదం త్వితి।
యది చేన్న భవేల్లోకే శ్రుతం చారిత్రదైశికం। 
పసుభిర్నిర్విశేషం తు చేష్టంతే మానుషా అపి॥  13-227-21 (90315) 
యజ్ఞాదీనాం సమారంభః శ్రుతేనైవ విధీయతే।
యజ్ఞస్య ఫలయోగేన దేవలోకః సమృద్ధ్యతే॥ 13-227-22 (90316) 
ప్రీతియుక్తాః పునర్దేవా మానుషాణాం భవంత్యుత।
ఏవం నిత్యం ప్రవర్ధేతే రోదసీ చ పరస్పరం॥ 13-227-23 (90317) 
లోకసంధారణం తస్మాచ్ఛ్రుతమిత్యవధారయ।
జ్ఞానాద్విశిష్టం జంతూనాం నాస్తి లోకత్రయేఽపి చ॥ 13-227-24 (90318) 
సహజం తత్ప్రధానం స్యాదపరం కృత్రిమం స్మృతం।
ఉభయం యత్ర సంపన్నం భవేత్తత్ర తు శోభనం॥ 13-227-25 (90319) 
సంప్రగృహ్య శ్రుతం సర్వం కృతకృత్యో భవత్యుత।
ఉపర్యుపరి మర్త్యానాం దేవవత్సంప్రకాశతే॥ 13-227-26 (90320) 
కామం క్రోధం భయం దర్పమజ్ఞానం చైవ బుద్ధిజం।
తచ్ఛ్రుతం నుదతి క్షిప్రం యథా వాయుర్బలాహకాన్॥ 13-227-27 (90321) 
అల్పమాత్రం కృతో ధర్మో భవేజ్ఝానవతాం మహాన్।
మహానపి కృతో ధర్మో హ్యజ్ఞానాన్నిష్ఫలో భవేత్॥ 13-227-28 (90322) 
పరావరఝో భూతానాం జ్ఞానవాంస్తత్వవిద్భవేత్।
ఏవం శ్రుతఫలం సర్వం కథితం తే శుభక్షణే॥ 13-227-29 (90323) 
ఉమోవాచ। 13-227-30x (7600) 
భగవన్మానుషాః కేచిజ్జాతిస్మరణసంయుతాః।
కిమర్థమభిజాయంతే జానంతః పౌర్వదైహికం। 
ఏతన్మే తత్వతో దేవ మానుషేషు వదస్వ భో॥  13-227-30 (90324) 
మహేశ్వర ఉవాచ। 13-227-31x (7601) 
తదహం తే ప్రవక్ష్యామి శృణు తత్వం సమాహితా॥  13-227-31 (90325) 
యే మృతాః సహసా మర్త్యా జాయంతే సహసా పునః।
తేషాం పౌరాణికో బోధః కంచిత్కాలం హి తిష్ఠతి॥ 13-227-32 (90326) 
తస్మాజ్జాతిస్మరా లోకే జాయంతే బోధసంయుతాః।
తేషాం వివర్ధతాం సంజ్ఞా స్వప్నవత్సా ప్రణశ్యతి। 
పరలోకస్య చాస్తిత్వే మూఢానాం కారణం చ తత్॥  13-227-33 (90327) 
ఉమోవాచ। 13-227-34x (7602) 
భగవన్మానుషాః కేచిన్మృతా భూత్వాఽపి సంప్రతి।
నివర్తమానా దృశ్యంతే దేహేష్వేవ పునర్నరాః॥ 13-227-34 (90328) 
మహేశ్వర ఉవాచ। 13-227-35x (7603) 
తదహం తే ప్రవక్ష్యామి కారణం శృణు శోభనే॥  13-227-35 (90329) 
ప్రాణైర్వియుజ్యమానానాం బహుత్వాత్ప్రాణినాం వధే।
తథైవ నామసామాన్యాద్యమదూతా నృణాం ప్రతి॥ 13-227-36 (90330) 
వహంతి తే క్వచిన్మోహాదన్యం మర్త్యం తు యామికాః।
నిర్వికారం హి తత్సర్వం యమో వేద కృతాకృతం॥ 13-227-37 (90331) 
తస్మాత్సంయమనీం ప్రాప్య యమేనైకేన మోక్షితాః।
పునరేవ నివర్తంతే శేషం భోక్తుం స్వకర్మణః। 
స్వకర్మణ్యసమాప్తే తు నివర్తంతే హి మానవాః॥  13-227-38 (90332) 
ఉమోవాచ। 13-227-39x (7604) 
భగవన్సుప్తమాత్రేణ ప్రాణినాం స్వప్నదర్శనం।
కిం తత్స్వభావమన్యద్వా తన్మే శంసితుమర్హసి॥ 13-227-39 (90333) 
మహేశ్వర ఉవాచ। 13-227-40x (7605) 
సుప్తానాం తు మనశ్చేష్టా స్వప్న ఇత్యభిధీయతే।
అనాగతమతిక్రాంతం పశ్యతే సంచరన్మనః॥ 13-227-40 (90334) 
నిమిత్తం చ భవేత్తస్మాత్ప్రాణినాం స్వప్నదర్శనం।
ఏతత్తే కథితం దేవి భూయః శ్రోతు కిమిచ్ఛసి॥ ॥ 13-227-41 (90335) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తవింశత్యధికద్విశతతమోఽధ్యాయః॥ 227 ॥





అనుశాసనపర్వ - అధ్యాయ 228

॥ శ్రీః ॥

13.228. అధ్యాయః 228 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరమేశ్వరేణ పార్వతీంప్రతి ప్రాణినాం ఫలనిత్పత్తౌ దైవపురుషకారయోః పరస్పరసాపేక్షత్వేన సాధనత్వోక్తిః॥ 1 ॥ తథాఽండజరాయుజానాం గర్భప్రవేశాదిప్రకారకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-228-1x"
name="anuzAsana-13-228-1x">ఉమోవాచ।

భగవన్సర్వభూతేశ లోకే కర్మక్రియాపథే।
దైవాత్ప్రవర్తతే సర్వమితి కేచిద్వ్యవస్థితాః॥ 13-228-1 (90336) 
అపరే చేష్టయా చేతి దృష్ట్వా ప్రత్యక్షతః క్రియాం।
పక్షభేదే ద్విధా చాస్మిన్సంశయస్థం మనో మమ। 
తత్త్వం వద మహాదేవ శ్రోతుం కౌతూహలం హి మే॥  13-228-2 (90337) 
మహేశ్వర ఉవాచ। 13-228-3x (7606) 
తదహం తే ప్రవక్ష్యామి శృణు తత్వం సమాహితా।
తదేవం కురుతే కర్మ లోకే దేవి శుభాశుభం॥ 13-228-3 (90338) 
లక్ష్యతే ద్వివిధం కర్మ మానుషేష్వేవ తచ్ఛృణు।
పురాకృతం తయోరేకమైహికం త్వితరస్తథా॥ 13-228-4 (90339) 
అదృష్టపూర్వం యత్కర్మ తద్దైవమితి లక్ష్యతే।
విహీనం దృష్టకరణం తన్మానుషమితి స్మృతం॥ 13-228-5 (90340) 
మానుషం తు క్రియామాత్రం దైవాత్సంభవతే ఫలం।
ఏవం తదుభయం కర్మ మానుషం విద్ధి తన్నృషు॥ 13-228-6 (90341) 
లౌకికం తు ప్రవక్ష్యామి దైవమానుషనిర్మితం।
కృషౌ తు దృశ్యతే కర్మ కర్షణం వపనం తథా॥ 13-228-7 (90342) 
రోపణం చైవ లవనం యచ్చాన్యత్పౌరుషం స్మృతం।
దైవాదసిద్ధిశ్చ భవేద్దుష్కృతం చాస్తి పౌరుషే॥ 13-228-8 (90343) 
సుయత్నాల్లభ్యతే కీర్తిర్దుర్యత్నాదయశస్తథా।
ఏవం లోకగతిర్దేవి ఆదిప్రభృతి వర్తతే॥ 13-228-9 (90344) 
ఉమోవాచ। 13-228-10x (7607) 
భగవన్సర్వలోకేశ సురాసురనమస్కృత।
కథమాత్మా సదా గర్భం సంవిశేష్కర్మకారణాత్। 
తన్మే వద మహాదేవ తద్ధి గుహ్యం పరం మతం॥  13-228-10 (90345) 
మహేశ్వర ఉవాచ। 13-228-11x (7608) 
శృణు భామిని తత్సర్వం గుహ్యానాం పరమం ప్రియే।
దేవగుహ్యాదపి పరమాత్మగుహ్యమితి స్మృతం॥ 13-228-11 (90346) 
దేవాసురాస్తన్న విదురాత్మనో హి గతాగతం। 
అదృశ్యో హి సదైవాత్మా జనైః సౌక్ష్ంయాన్నిరాశ్రయాత్॥  13-228-12 (90347) 
అతిమాయేతి మాయానామాత్మమాయా సేదష్యతే।
సోయం చతుర్విధాం జాతిం సంవిశత్యాత్మమాయయా। 
మైథునం శోణితం బీజం దైవమేవాత్ర కారణం॥  13-228-13 (90348) 
బీజశోణితసంయోగే యదా సంభవతే శుభే।
తదాఽఽత్మా విశతే గర్భమేవమండజరాయుజే॥ 13-228-14 (90349) 
ఏవం సంయోగకాలే తు ఆత్మా గర్భత్వమేయివాన్॥  13-228-15 (90350) 
కలిలాజ్జాయతే పిండం పిండాత్పేశ్యర్బుదం భవేత్।
వ్యక్తిభావగతం చైవ కర్మ త్వాశ్రయతే క్రమాత్॥ 13-228-16 (90351) 
ఏవం వివర్ధమానేన కర్మాత్మా సహ వర్ధతే।
ఏవమాత్మగతిం విద్ధి యన్మాం పృచ్ఛసి సుప్రభే॥ 13-228-17 (90352) 
రోపణం చైవ లవనం యచ్చాన్యత్పౌరుషం స్మృతం॥  13-228-18 (90353) 
కాలే వృష్టిః సువాపం చ ప్రరోహః పక్తిరేవ చ।
ఏవమాది తు యచ్చాన్యత్తద్దైవతమితి స్మృతం॥ 13-228-19 (90354) 
పంచభూతస్థితిశ్చైవ జ్యోతిషామయనం తథా।
అబుద్ధిగంయం యన్మర్త్యైర్హేతుభిర్వా న విద్యతే॥ 13-228-20 (90355) 
తాదృశం కారణం దైవం శుభం వా యది వేతరత్।
యాదృశం చాత్మనా శక్యం తత్పౌరుషమితి స్మృతం॥ 13-228-21 (90356) 
కేవలం ఫలనిష్పత్తిరేకేన తు న శక్యతే।
పౌరుషేణైవ దైవేని యుగపద్గ్రథితం ప్రియే। 
తయోః సమాహితం కర్మ శీతోష్ణం యుగపత్తథా॥  13-228-22 (90357) 
పౌరుషం తు తయోః పూర్వమారబ్ధవ్యం విజానతా।
ఆత్మనా తు న శక్యం హి న తథా కీర్తిమాప్నుయాత్॥ 13-228-23 (90358) 
ఖననాన్మథనాల్లోకే జలాగ్నిప్రాపణం యథా।
తథా పురుషకారే తు దైవసంపత్సమాహితా॥ 13-228-24 (90359) 
నరస్యాకుర్వతః కర్మ దైవసంపన్న లభ్యతే।
తస్మాత్సర్వసమారంభో దైవమానుషనిర్మితః॥ 13-228-25 (90360) 
అసురా రాక్షసాశ్చైవ మన్యంతే లోకనాశనాః।
పశ్యంతే న చ తే పాపాః కేవలం మాంసభక్షణాః॥ 13-228-26 (90361) 
ప్రచ్ఛాదితం హి తత్సర్వం గూఢమాయా హి దేవతాః।
తదహం తే ప్రవక్ష్యామి దేవి గుహ్యం పురస్సరం॥ 13-228-27 (90362) 
ఆదికాలే నరాః సర్వే కృత్వా కర్మ శుభాశుభం।
భుంజతే పశ్యమానాస్తే వృత్తాంతం లోకయోర్ద్వయోః॥ 13-228-28 (90363) 
యథైవాత్మకృతం విద్యుర్దేశాంతరగతా నరాః।
విద్యుస్తథైవాంతకాలే సుకృతం పౌర్వదైహికం॥ 13-228-29 (90364) 
ఏవం వ్యవస్థితే లోకే సర్వే ధర్మరతాఽభవన్।
అచిరేణైవ కాలేన స్వర్గః సంపూరితస్తదా॥ 13-228-30 (90365) 
దేవానామపి సంబాధం దృష్ట్వా బ్రహ్మాఽప్యచింతయత్।
సంచరంతే కథం స్వర్గం మానుషాః ప్రవిశంతి హి॥ 13-228-31 (90366) 
ఇత్యేవమనుచింత్యైవ మానుషాన్సమమోహయత్।
తదాప్రభృతి తే మర్త్యా న విదుస్తే పురాకృతం॥ 13-228-32 (90367) 
కామక్రోధౌ తు తత్కాలే మానుషేష్వవపాతయత్।
తాభ్యామభిహతా మర్త్యాః స్వర్గలోకం న పేదిరే॥ 13-228-33 (90368) 
పురాకృతస్యావిజ్ఞానాత్కామక్రోధాభిపీడితాః।
నైతదస్తీతి మన్వానా వికారంశ్చక్రిరే పునః॥ 13-228-34 (90369) 
అకార్యాదిమహాదోషానాహరంత్యాత్మకారణాత్।
విస్మృత్య ధర్మకార్యాణి పరలోకభయం తదా॥ 13-228-35 (90370) 
ఏవం వ్యవస్థితే లోకే కశ్మలం సమపద్యత।
లోకానాం చైవ దేవానాం క్షయాయైవ తథా ప్రియే। 
నరకాః పూరితాశ్చాసన్ప్రాణిభిః పాపకారిభిః॥  13-228-36 (90371) 
పునరేవ తు తాందృష్ట్వా లోకకర్తా పితామహః।
అచింతయత్తమేవార్థం లోకానాం హితకారణాత్। 
సమత్వేన కథం లోకే వర్తేతేతి ముహుర్ముహుః॥  13-228-37 (90372) 
చింతయిత్వా తదా బ్రహ్మా జ్ఞానేన తపసా ప్రియే।
అకరోజ్జ్ఞానదృశ్యం తత్పరలోకం న చక్షుషా॥ 13-228-38 (90373) 
ఉమోవాచ। 13-228-39x (7609) 
భగవన్మృతమాత్రస్తు యోయం జాత ఇతి స్మృతః।
తథైవ దృశ్యతే జాతస్తత్రాత్మా తు కథం భవేత్॥ 13-228-39 (90374) 
గర్భాదావేవ సంవిష్ట ఆత్మా తు భగవన్మమ।
ఏష మే సంశయో దేవ తన్మే ఛేత్తుం త్వమర్హసి॥ 13-228-40 (90375) 
మహేశ్వర ఉవాచ। 13-228-41x (7610) 
తదహం తే ప్రవక్ష్యామి శృణు తత్వం సమాహితా।  13-228-41 (90376) 
అన్యో గర్భగతో భూత్వా తత్రైవ నిధనం గతః।
పునరన్యచ్ఛరీరం తత్ప్రవిశ్య భువి జాయతే। 
తత్వవిన్నైవ సర్వస్తు దైవయోగస్తు సంభవేత్॥  13-228-42 (90377) 
సూతికాయా హితార్థం చ మోహనార్థం చ దేహినాం।
సమకర్మవిధానత్వాదిత్యేవం విద్ధి శోభనే॥ 13-228-43 (90378) 
కాంక్షమాణాస్తు నరకం భుక్త్వా కేచిత్ప్రయాంతి హి।
మాయాసంయామికా నామ యజ్జన్మమరణాంతరే। 
ఇతి తే కథితం దేవి భూయః శ్రోతుం కిమిచ్ఛసి॥  13-228-44 (90379) 
ఉమోవాచ। 13-228-45x (7611) 
భగవన్సర్వలోకేశ లోకనాథ వృషధ్వజ।
నాస్త్యాత్మా కర్మభోక్తేతి మృతో జంతుర్న జాయతే॥ 13-228-45 (90380) 
స్వభావాజ్జాయతే సర్వం యథా వృక్షఫలం తథా।
యథోర్మయః సంభవంతి తథైవ జగదాకృతిః॥ 13-228-46 (90381) 
తపోదానాని యత్కర్మ తత్ర తద్దృశ్యతే వృథా।
నాస్తి పౌనర్భవం జన్మ ఇతి కేచిద్వ్యవస్థితాః॥ 13-228-47 (90382) 
పరోక్షవచనం శ్రుత్వా న ప్రత్యక్షస్య దర్శనాత్।
తత్సర్వం నాస్తినాస్తీతి సంశయస్థాస్తథా పరే॥ 13-228-48 (90383) 
పక్షభేదాంతరే చాస్మింస్తత్వం మే వక్తుమర్హసి।
ఉక్తం భగవతా యత్తు తత్తు లోకస్య సంస్థితిః॥ 13-228-49 (90384) 
ప్రశ్నమేతత్తు పృచ్ఛత్యా రుద్రాణ్యా పరిషత్తదా।
కౌతూహలయుతా శ్రోతుం సమాహితమనాఽభవత్॥ 13-228-50 (90385) 
మహేశ్వర ఉవాచ। 13-228-51x (7612) 
నైతదస్తి మహాభాగే యద్వదంతీహ నాస్తికాః।
ఏతదేవాభిశస్తానాం శ్రుతవిద్వేషిణాం మతం॥ 13-228-51 (90386) 
సర్వమర్థం శ్రుతం దృష్టం యత్ప్రాగుక్తం మయా తవ।
తదాప్రభృతి మర్త్యానాం శ్రుతమాశ్రిత్య పండితాః॥ 13-228-52 (90387) 
కామాన్సంఛిద్య పరిగాంధృత్యా వై పరమాసినా।
అభియాంత్యేవ తే స్వర్గం పశ్యంతః కర్మణః పలం॥ 13-228-53 (90388) 
ఏవం శ్రద్ధాఫలం లోకే పరతః సుమహత్ఫలం।
బుద్ధిః శ్రద్ధా చ వినయః కారణాని హితైషిణాం॥ 13-228-54 (90389) 
తస్మాత్స్వర్గాభిగంతారః కతిచిత్త్వభవన్నరాః।
అన్యే కరణహీనత్వాన్నాస్తిక్యం భావమాశ్రితాః॥ 13-228-55 (90390) 
శ్రుతవిద్వేషిణో మూర్ఖా నాస్తికా దృఢనిశ్చయాః।
నిష్క్రియాస్తు నిరన్నాదాః పతంత్యేవాధమాం గతిం॥ 13-228-56 (90391) 
నాస్త్యస్తీతి పునర్జన్మ కవయోఽప్యత్ర మోహితాః।
నాధిగచ్ఛంతి తన్నిత్యం హేతువాదశతైరపి॥ 13-228-57 (90392) 
ఏషా బ్రహ్మకృతా మాయా దుర్విజ్ఞేయా సురాసురైః।
కింపునర్మానవైర్లోకే జ్ఞాతుకామైః కుబుద్ధిభిః॥ 13-228-58 (90393) 
కేవలం శ్రద్ధయా దేవి శ్రుతమాత్మనివిష్టయా।
తతోస్తీఽత్యేవ మంతవ్యం తథా హితమవాప్నుయాత్॥ 13-228-59 (90394) 
దైవగుహ్యేషు చాన్యేషు హేతుర్దేవి నిరర్థకః।
బధిరాంధవదేవాత్ర వర్తితవ్యం హితైషిణా। 
ఏతత్తే కథితం దేవి ఋషిగుహ్యం ప్రజాహితం॥ ॥  13-228-60 (90395) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టావింశత్యధికద్విశతతమోఽధ్యాయః॥ 228 ॥





అనుశాసనపర్వ - అధ్యాయ 229

॥ శ్రీః ॥

13.229. అధ్యాయః 229 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహాదేవేన దేవీంప్రతి యమనగరతన్మార్గాదిప్రతిపాదనపూర్వకం పాపినాం యాతనానుభవప్రకారాదిప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-229-1x"
name="anuzAsana-13-229-1x">ఉమోవాచ।

భగవన్సర్వలోకేశ త్రిపురార్దన శంకర।
కీదృశా యమదండాస్తే కీదృశాః పరిచారకాః॥ 13-229-1 (90396) 
కథం మృతాస్తే గచ్ఛంతి ప్రాణినో యమసాదనం।
కీదృశం భవనం తస్య కథం దండయతి ప్రజాః। 
ఏతత్సర్వం మహాదేవ శ్రోతుమిచ్ఛాంయహం ప్రభో॥  13-229-2 (90397) 
మహేశ్వర ఉవాచ। 13-229-3x (7613) 
శృణు కల్యాణి తత్సర్వం యత్తే దేవి మనఃప్రియం।
దక్షిణస్యాం దిశి శుభే యమస్య సదనం మహత్॥ 13-229-3 (90398) 
విచిత్రం రమణీయం చ నానాభావసమన్వితం।
పితృభిః ప్రేతసంఘైశ్చ యమదూతైశ్చ సంతతం॥ 13-229-4 (90399) 
ప్రాణిసంఘైశ్చ బహుభిః కర్మవశ్యైశ్చ పూరితం।
తత్రాస్తే దండయన్నిత్యం యమో లోకహితే రతః॥ 13-229-5 (90400) 
మాయయా సతతం వేత్తి ప్రాణినాం యచ్ఛుభాశుభం।
మాయయా సంహరంస్తత్ర ప్రాణిసంఘాన్యతస్తతః॥ 13-229-6 (90401) 
తస్య మాయామయాః పాశా న వేద్యంతే సురాసురైః।
కో హి మానుషమాత్రస్తు దేవస్య చరితం మహత్॥ 13-229-7 (90402) 
ఏవం సంవసతస్తస్య యమస్య పరిచారకాః।
గృహీత్వా సన్నయంత్యేవ ప్రాణినః క్షీణకర్మణః। 
యన కేనాపదేశేన త్వపదేశసముద్భవాః॥  13-229-8 (90403) 
కర్మణా ప్రాణినో లోకే ఉత్తమాధమమధ్యమాః।
యథార్హం తాన్సమాదాయ నయంతి యమసాదనం॥ 13-229-9 (90404) 
ధార్మికానుత్తమాన్విద్ధి స్వర్గిణస్తే యథాఽమరాః।
త్రిషు జన్మ లభంతే యే కర్మణా మధ్యమాః స్మృతాః। 
తిర్యఙనరకగంతారో హ్యధమాస్తే నరాధమాః॥  13-229-10 (90405) 
పంథానస్త్రివిధా దృష్టాః సర్వేషాం గతజీవినాం।
రమణీయం నిరాబాధం దుర్దర్శమితి నామతః॥ 13-229-11 (90406) 
రమణీయం తు యన్మార్గం పతాకాధ్వజసంకులం।
ధూపితం సిక్తసంమృష్టం పుష్పమాలాభిసంకులం॥ 13-229-12 (90407) 
మనోహరం సుఖస్పర్శం గచ్ఛతామేవ తద్భవేత్।
నిరాబాధం యథాలోకం సుప్రశస్తం కృతం భవేత్॥ 13-229-13 (90408) 
తృతీయం యత్తు దుర్దర్శం దుర్గంధి తమసా వృతం।
పరుషం శర్కరాకీర్ణం శ్వదంష్ట్రాబహులం భృశం। 
కిమికీటసమాకీర్ణం భజతామతిదుర్గమం॥  13-229-14 (90409) 
మార్గైరేవం త్రిభిర్నిత్యముత్తమాధమమధ్యమాన్।
సన్నయంతి యథా కాలే తన్మే శృణు శుచిస్మితే॥ 13-229-15 (90410) 
ఉత్తమానంతకాలే తు యమదూతాః సుసంవృతాః।
నయంతి సుఖమాదాయ రమణీయపథేన వై॥ 13-229-16 (90411) 
ఉమోవాచ। 13-229-17x (7614) 
భగవంస్తత్ర చాత్మానం త్యక్తదేహం నిరాశ్రయం।
అదృశ్యం కథమాదాయ సన్నయంతి యమాంతికం॥ 13-229-17 (90412) 
మహేశ్వర ఉవాచ। 13-229-18x (7615) 
శృణు భామిని తత్స్రవం త్రివిధం దేహకారణం।
కర్మవశ్యం భోగవశ్యం దుఃఖవశ్యమితి ప్రియే॥ 13-229-18 (90413) 
మానుషం కర్మవశ్యం స్యాద్ద్వితీయం భోగసాధనం।
తృతీయం యాతనావశ్యం శరీరం మాయయా కృతం। 
యమలోకే న చాన్యత్ర దృశ్యతే యాతనాయుతం॥  13-229-19 (90414) 
శరీరైర్యాతనావశ్యైర్జీవానాముచ్య భామిని।
నయంతి యామికాస్తత్ర ప్రాణినో మాయయా మృతాన్॥ 13-229-20 (90415) 
మధ్యమాన్యోధవేషేణ మధ్యమేన పథా తథా॥  13-229-21 (90416) 
చండాలవేషాస్త్వధమాన్గృహీత్వా భర్త్సతర్జనైః।
ఆకర్షంతస్తథా పాశైర్దుర్దర్శేన నయంతి తాన్॥ 13-229-22 (90417) 
త్రివిధానేవమాదాయ నయంతి యమసాదనం।
ధర్మాసనగతం దక్షం భ్రాజమానం స్వతేజసా॥ 13-229-23 (90418) 
లోకపాలం సహాధ్యక్షం తథైవ పరిషద్గతం।
దర్శయంతి మహాభాగే యామికాస్తం నివేద్య తే॥
పూజయందండయన్కాంశ్చిత్తేషాం శృణ్వఞ్శుభాశుభం। 
వ్యాహృతో బహుసాహస్రైస్తత్రాస్తే సతతం యమః॥  13-229-24 (90419) 
గతానాం తు యమస్తేషాముత్తమానభిపూజయా।
అభిసంగృహ్య విధివత్పృష్ట్వా స్వాగతకౌశలం। 
ప్రస్తుత్య తత్కృతం తేషాం లోకం సందిశతే యమః॥  13-229-26 (90420) 
యమేనైవమనుజ్ఞాతా యాంతి పశ్చాత్త్రివిష్టపం॥  13-229-27 (90421) 
మధ్యమానాం యమస్తేషాం శ్రుత్వా కర్మ యథాతథం।
జాయంతాం మానుషేష్వేవ ఇతి సందిశతే చ తాన్॥ 13-229-28 (90422) 
అధమాన్పాశసంయుక్తాన్యమో నావేక్షతే గతాన్।
యమస్య పురుషా ఘోరాశ్చండాలసమదర్శనాః। 
యాతనాః ప్రాపయంత్యేతాఁల్లోకపాలస్య శాసనాత్॥  13-229-29 (90423) 
భిందంతశ్చ తుదంతశ్చ ప్రకర్షంతో యతస్తతః।
క్రోశంతః పాతయంత్యేతాన్మిథో గర్తేష్వవాఙ్ముఖాన్॥ 13-229-30 (90424) 
సంయామిన్యః శిలాస్తేషాం పతంతి శిరసి ప్రియే।
అయోముఖాః కంకవలా భక్షయంతి సుదారుణాః॥ 13-229-31 (90425) 
అసిపత్రవనే ఘోరే చారయంతి తథా పరాన్।
తీక్ష్ణదంష్ట్రాస్తథా శ్వానః కాంశ్చిత్తత్ర హ్యదంతి వై॥ 13-229-32 (90426) 
తత్ర వైతరణీ నామ నదీ గ్రాహసమాకులా।
దుష్ప్రవేశా చ ఘోరా చ మూత్రశోణితవాహినీ। 
తస్యాం సంమజ్జయంత్యేతే తృషితాన్పాయయంతి తాన్॥  13-229-33 (90427) 
ఆరోపయంతి వై కాంశ్చిత్తత్ర కంటకశల్మలీం।
యంత్రచక్రేషు తిలవత్పీడ్యంతే తత్ర కేచన॥ 13-229-34 (90428) 
అంగరేషు చ దహ్యంతే తథా దుష్కృతకారిణః।
కుంభీపాకేషు పచ్యంతే పచ్యంతే సికతాసు వై॥ 13-229-35 (90429) 
పాట్యంతే తరువచ్ఛస్త్రైః పాపినః క్రకచాదిభిః।
భిద్యంతే భాగశః శూలైస్తుద్యంతే సూక్ష్మసూచిభిః॥ 13-229-36 (90430) 
ఏవం త్వయా కృతం దోషం తదర్థం దండనం త్వితి।
వాచైవ ఘోషయంతి స్మ దండమానాః సమంతతః॥ 13-229-37 (90431) 
ఏవం తే యాతనాం ప్రాప్య శరీరైర్యాతనాశయైః।
ప్రసహంతశ్చ తద్దుఃఖం స్మరంతః స్వాపరాధజం॥ 13-229-38 (90432) 
క్రోశంతశ్చ రుద్రంతశ్చ న ముచ్యంతే కథంచన।
స్మరంతస్తత్ర తప్యంతే పాపమాత్మకృతం భృశం॥ 13-229-39 (90433) 
ఏవం బహువిధా దండా భుజ్యంతే పాపకారిభిః।
యాతనాభిశ్చ పచ్యంతే నరకేషు పునః పునః॥ 13-229-40 (90434) 
అపరే యాతనాం భుక్త్వా ముచ్యంతే తత్ర కిల్బిషాత్।
పాపదోషక్షయకరా యాతనాః సంస్మృతా నృణాం। 
బహుతప్తం యథా లోహమమలం తత్తథా భవేత్॥ ॥  13-229-41 (90435) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనత్రింశదధికద్విశతతమోఽధ్యాయః॥ 229 ॥





అనుశాసనపర్వ - అధ్యాయ 230

॥ శ్రీః ॥

13.230. అధ్యాయః 230 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరమేశ్వరేణ పార్వతీంప్రతి రౌరవాదినరకవిభజనపూర్వకం ప్రాణినాం దుష్కృతతారతంయేన తేషు యాతనానుభవప్రకారకథనం॥ 1 ॥ తథా యాతనానుభవానంతరం కర్మశేషఫలతయా నానానీచయోనిప్రాప్త్యాదికథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-230-1x"
name="anuzAsana-13-230-1x">ఉమోవాచ।

భగవంస్తే కథం తత్ర దండ్యంతే నరకేషు వై।
కతి తే నరకా ఘోరాః కీదృశాస్తే మహేశ్వర॥ 13-230-1 (90436) 
మహేశ్వర ఉవాచ। 13-230-2x (7616) 
శృణు భామిని తత్సర్వం పంచైతే నరకాః స్మృతాః।
భూమేరధస్తాద్విహితా ఘోరా దుష్కృతకర్మణాం॥ 13-230-2 (90437) 
ప్రథమం రౌరవం నామ శతయోజనమాయతం।
తావత్ప్రమాణవిస్తీర్ణం తామసం పాపపీడితం॥ 13-230-3 (90438) 
భృశం దుర్గంధి పరుషం క్రిమిభిర్దారుణైర్వృతం।
అతిఘోరమనిర్దేశ్యం ప్రతికూలం తతస్తతః॥ 13-230-4 (90439) 
తే చిరం తత్ర తిష్ఠంతి న తత్ర శయనాసనే।
క్రిమిభిర్భక్ష్యమాణాశ్చ విష్ఠాగంధసమాయుతాః॥ 13-230-5 (90440) 
ఏవంప్రమాణముద్విగ్నా యావత్తిష్ఠంతి తత్ర తే।
యాతనాభ్యో దశగుణం నరకే దుఃఖమిష్యతే॥ 13-230-6 (90441) 
తత్ర చాత్యంతికం దుఃఖమిష్యతే చ శుభేక్షణే
క్రోశంతశ్చ రుద్రంతశ్చ వేదనాస్తత్రి భుంజతే॥  13-230-7 (90442) 
భ్రమంతి దుఃఖమోక్షార్థం జ్ఞాతా కశ్చిన్న విద్యతే।
దుఃఖస్యాంతరమాత్రం తు జ్ఞానం వా న చ లభ్యతే॥ 13-230-8 (90443) 
మహారౌరవసంజ్ఞం తు ద్వితీయం నరకం ప్రియే।
తస్మాద్ద్విగుణితం విద్ధి మానే దుఃఖే చ రౌరవాత్॥ 13-230-9 (90444) 
తృతీయం నరకం తత్ర కంటికావనసంజ్ఞితం।
తతో ద్విగుణితం తచ్చ పూర్వాభ్యాం దుఃఖమానయోః। 
మహాపాతకసంయుక్తా ఘోరాస్తస్మిన్విశంతి హి॥  13-230-10 (90445) 
అగ్నికుండమితి ఖ్యాతం చతుర్థం నరకం ప్రియే।
ఏతద్ద్విగుణితం తస్మాద్యథానిష్టసుఖం తథా॥ 13-230-11 (90446) 
తతో దుఃఖం హి సుమహదమానుషమితి స్మృతం।
భుంజతే తత్రతత్రైవ దుఃఖం దుష్కృతకారిణః॥ 13-230-12 (90447) 
తత్ర దుఃఖమనిర్దేశ్యం వహద్ధోరం యథా తథా।
పంచేంద్రియైరసంబాధాత్పంచకష్టమితి స్మృతం। 
భుంజతే తత్రతత్రైవ దుఃఖం దుష్కృతకారిణః॥  13-230-13 (90448) 
అమానుషార్హజం దుఃఖం మహాభూతైశ్చ భుంజతే।
అతిఘోరం చిరం కృత్వా మహాభూతాని యాంతి తం॥ 13-230-14 (90449) 
పంచ్ కష్టేన హి సమం నాస్తి దుఃఖం తథా పరం।
దుఃఖస్థానమితి ప్రాహుః పంచకష్టమితి ప్రియే॥ 13-230-15 (90450) 
ఏవం త్వేతేషు తిష్ఠంతి ప్రాణినోః దుఃఖభాగినః।
అన్యే చ నరకాః సంతి అవీచిప్రముఖాః ప్రియే॥ 13-230-16 (90451) 
క్రోశంతశ్చ రుదంతశ్చ వేదనర్తా భృశాతురాః।
కేచిద్భమంతశ్చేష్టంతే కేచిద్ధావంతి చాతురాః॥ 13-230-17 (90452) 
ఆధావంతో నివార్యంతే శూలహస్తైర్యతస్తతః।
రుజార్దితాస్తృషాయుక్తాః ప్రాణినః పాపకారిణః॥ 13-230-18 (90453) 
యావత్పూర్వకృతం తావన్న ముచ్యంతే కథంచన।
క్రిమిభిర్భక్ష్యమాణాశ్చ వేదనార్తాస్తృషాన్వితాః॥ 13-230-19 (90454) 
సంస్మరంతః స్వకం పాపం కృతమాత్మాపరాధజం।
శోచంతస్తత్ర తిష్ఠంతి యావత్పాపక్షయం ప్రియే। 
ఏవం భుక్త్వా తు నరకం ముచ్యంతే పాపసంక్షయాత్॥  13-230-20 (90455) 
ఉమోవాచ। 13-230-21x (7617) 
భగవన్కతికాలం తే తిష్ఠంతి నరకేషు వై॥  13-230-21 (90456) 
మహేశ్వర ఉవాచ। 13-230-22x (7618) 
శతవర్షసహస్రాణామాదిం కృత్వా హి జంతవః।  13-230-22 (90457) 
తిష్ఠంతి నరకావాసాః ప్రలయాంతమితి స్థితిః॥  13-230-22 (90458) 
ఉమోవాచ। 13-230-23x (7619) 
భగవంస్తేషు కే తత్ర తిష్ఠంతీతి వద ప్రభో॥  13-230-23 (90459) 
మహేశ్వర ఉవాచ। 13-230-24x (7620) 
రౌరవే శతసాహస్రం వర్షాణామితి సంస్థితిః।  13-230-24 (90460) 
మానుషఘ్నాః కృతఘ్నాశ్చ తథైవానృతవాదినః॥  13-230-24 (90461) 
ద్వితీయే ద్విగుణం కాలం పచ్యంతే తాదృశా నరాః।
మహాపాతకయుక్తాస్తు తృతీయే దుఃఖమాప్నుయుః॥ 13-230-25 (90462) 
ఏతావన్మానుషసహం పరమన్యేషు లక్ష్యతే॥  13-230-26 (90463) 
యక్షా విద్యాధరాశ్చైవ కాద్రవేయాశ్చ కింనరాః।
గంధర్వభూతసంఘాశ్చ తేషాం పాపయుతా భృశం। 
చతుర్థే పరిపచ్యంతే తాదృశా నరకాః స్మృతాః॥
చతుర్థే పరితప్యంతే యావద్యుగవిపర్యయః।  13-230-27 (90464) 
సహంతస్తాదృశం ఘోరం పంచకష్టే తు యాదృశం।
తత్రాస్య చిరదుఃఖస్య హ్యధోన్యాన్విద్ధి మానుషాన్॥ 13-230-28 (90465) 
ఏవం తే నరకాన్భుక్త్వా తత్ర క్షపితకల్మషాః।
నరకేభ్యో విముక్తాశ్చ జాయంతే కృమిజాతిషు॥ 13-230-29 (90466) 
ఉద్భేదజేషు వా కేచిదత్రాపి క్షీణకల్మషాః।
పునరేవ ప్రజాయంతే మృగపక్షిషు శోభనే। 
మృగపక్షిషు తద్భుక్త్వా లభంతే మానుషం పదం॥  13-230-30 (90467) 
ఉమోవాచ। 13-230-31x (7621) 
నానాజాతిషు కేనైవ జాయంతే పాపకారిణః॥  13-230-31 (90468) 
మహేశ్వర ఉవాచ। 13-230-32x (7622) 
తదహం తే ప్రవక్ష్యామి యత్త్వమిచ్ఛసి శోభనే।
సర్వదాఽఽత్మా కర్మవశో నానాజాతిషు జాయతే॥ 13-230-32 (90469) 
యశ్చ మాంసప్రియో నిత్యం కాకగృధ్నాన్స సంస్పృశేత్।
సురాపః సతతం మర్త్యః సూకరత్వం వ్రజేద్భువం॥ 13-230-33 (90470) 
అభక్ష్యభక్షణో మర్త్యః కాకజాతిషు జాయతే।
ఆత్మఘ్నో యో నరః కోపాత్ప్రేతజాతిసు తిష్ఠతి॥ 13-230-34 (90471) 
పైశున్యాత్పరివాదాచ్చ కుక్కుటత్వమవాప్నుయాత్।
నాస్తికశ్చైవ యో మూర్ఖో మృగజాతిం స గచ్ఛతి॥ 13-230-35 (90472) 
హింసావిహారస్తు నరః క్రిమికీటేషు జాయతే।
అతిమానయుతో నిత్యం ప్రేత్య గర్దభతాం వ్రజేత్॥ 13-230-36 (90473) 
అగంయాగమనాచ్చైవ పరదారనిషేవణాత్।
మూషికత్వం వ్రజేన్మర్త్యో నాస్తి తత్ర విచారణా॥ 13-230-37 (90474) 
కృతఘ్నో మిత్రఘాతీ చ సృగాలవృకజాతిషు।
కృతఘ్నః పుత్రఘాతీ చ స్థావరేష్వథ తిష్ఠతి॥ 13-230-38 (90475) 
ఏవమాద్యశుభం కృత్వా నరా నిరయగామినః।
తాంస్తాన్భావాన్ప్రపద్యంతే స్వకృతస్యైవ కారణాత్॥ 13-230-39 (90476) 
ఏవంజాతిషు నిర్దేశ్యాః ప్రాణినః పాపకారిణః।
కథంచిత్పునరుత్పద్యి లభంతే మానుషం పదం॥ 13-230-40 (90477) 
బహుశశ్చాగ్నిసంక్రాంతం లోహం శుచిమయం తథా।
బహుదుఃఖాభిసంతప్తస్తథాఽఽత్మా శోధ్యతే బలాత్। 
తస్మాత్సుదుర్లభం చేతి విద్ధి జన్మసు మానుషం॥ ॥  13-230-41 (90478) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రింశదధికద్విశతతమోఽధ్యాయః॥ 230 ॥





అనుశాసనపర్వ - అధ్యాయ 231

॥ శ్రీః ॥

13.231. అధ్యాయః 231 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరమేశ్వరేణ పార్వతీంప్రతి శుభాశుభకర్మణాం మానసికత్వాదిభేదేన త్రైవిధ్యకథనపూర్వకం తత్తత్ఫలనిరూపణం॥ 1 ॥ తథా మద్యోత్పత్తికారణాదికథనపూర్వకం తత్పానజదోషాదిప్రతిపాదనం॥ 2 ॥

Mahabharata - Anushaasana Parva - Chapter Text

<a id="anuzAsana-13-231-1x"
name="anuzAsana-13-231-1x">ఉమోవాచ।

భగవందేవదేవేశ శూలపాణే వృషధ్వజ।
శ్రుతం మే పరమం గుహ్యం ప్రసాదాత్తే వరప్రద॥ 13-231-1 (90479) 
శ్రోతుం భూయోఽహమిచ్ఛామి ప్రజానాం హితకారణాత్।
శుభాశుభమితి ప్రోక్తం కర్మ స్వస్వం సమాసతః॥ 13-231-2 (90480) 
తన్మే విస్తరతో బ్రూహి శుభాశుభవిధఇం ప్రతి।
అశుభం కీదృశం కర్మ ప్రాణినో యన్నిపాతయేత్॥ 13-231-3 (90481) 
శుభం వాపి కథం దేవ ప్రజానామూర్ధ్వదం భవేత్।
ఏతన్మే వద దేవేశ శ్రోతుకామాఽస్మి కీర్తయ॥ 13-231-4 (90482) 
మహేశ్వర ఉవాచ। 13-231-5x (7623) 
తదహం తే ప్రవక్ష్యామి తత్సర్వం శృణు శోభనే।
సుకృతం దుష్కృతం చేతి ద్వివిధం కర్మవిస్తరం॥ 13-231-5 (90483) 
తయోర్యద్దుష్కృతం కర్మ తచ్చ సంజాయతే త్రిధా।
మనసా కర్మణా వాచా బుద్ధిమోహసముద్భవాత్॥ 13-231-6 (90484) 
మనఃపూర్వం తు వా కర్మ వర్తతే వాఙ్మయం తతః।
జాయతే వై క్రియాయోగమను చేష్టాక్రమః ప్రియే॥ 13-231-7 (90485) 
అభిద్రోహోఽభ్యసూయా చ పరార్థేషు చ వై స్పృహా।
శుభాశుభానాం మర్త్యానాం వర్తనం పరివారితం॥ 13-231-8 (90486) 
ధర్మకార్యే యదాఽశ్రద్ధా పాపకర్మణి హర్షణం।
ఏవమాద్యశుభం కర్మ మనసా పాపముచ్యతే॥ 13-231-9 (90487) 
అనృతం యచ్చ పరుషమబద్ధవచనం కటు।
అసత్యం పరివాదశ్చ పాపమేతత్తు వాఙ్మయం॥ 13-231-10 (90488) 
అగంయాగమనం చైవ పరదారనిషేవణం।
వధబంధపరిక్లేశైః పరప్రాణోపతాపనం॥ 13-231-11 (90489) 
చౌర్యం పరేషాం ద్రవ్యాణాం హరణం నాశనం తథా।
అభక్ష్యభక్షణం చైవ వ్యసనేష్వవిషంగతా॥ 13-231-12 (90490) 
దర్పాత్స్తంభాభిమానాచ్చ పరేషాముపతాపనం।
అకార్యాణాం చ కరణమశౌచం పానసేవనం॥ 13-231-13 (90491) 
దౌఃశీల్యం పాపసంపర్కే సాహాయ్యం పాపకర్మణి।
అధర్ంయమయశస్యం చ కార్యం తస్య నిషేవణం। 
ఏవమాద్యశుభం చాన్యచ్ఛారీరం పాపముచ్యతే॥  13-231-14 (90492) 
మానసాద్వాఙ్మయం పాపం విశిష్టమితి లక్ష్యతే।
వాఙ్మయాదపి వై పాపాచ్ఛారీరం గణ్యతే బహు॥ 13-231-15 (90493) 
ఏవం పాపయుతం కర్మ త్రివిధం పాతయేన్నరం।
పరాపకారజననమత్యంతం పాతకం స్మృతం॥ 13-231-16 (90494) 
త్రివిధం తత్కృతం పాపం కర్తారం పాపకం నయేత్।
పాతకం చాపి యత్కర్మ కర్మణా బుద్ధిపూర్వకం॥ 13-231-17 (90495) 
సాపదేశమవశ్యం తత్కర్తవ్యమితి తత్కృతం।
కథంచిత్తత్కృతమపి కర్తా తేన స లిప్యతే॥ 13-231-18 (90496) 
అవశ్యం పాపదేశేన ప్రతిహృన్యేత కారణం॥  13-231-19 (90497) 
ఉమోవాచ। 13-231-20x (7624) 
భగవన్పాపకం కర్మ యథా కృత్వా న లిప్యతే॥  13-231-20 (90498) 
మహేశ్వర ఉవాచ। 13-231-21x (7625) 
యో నరోఽనపరాధీ చ స్వాత్మప్రాణస్య రక్షణాత్।
శత్రుముద్యతశస్త్రం వా పూర్వం తేన హతోపి వా।
ప్రతిహన్యాన్నరో హింస్యాన్న స పాపేన లిప్యతే॥  13-231-21 (90499) 
చోరాదధికసంత్రస్తస్తత్ప్రతీకారచేష్టయా।
యః ప్రజఘ్నన్నరో హన్యాన్న స పాపేన లిప్యతే॥ 13-231-22 (90500) 
గ్రామార్థం భర్తృపిండార్థం దీనానుగ్రహకారణాత్।
వధబంధపరిక్లేశాన్కుర్వన్పాపాత్ప్రముచ్యతే॥ 13-231-23 (90501) 
దుర్భిక్షే చాత్మవృత్త్యర్థమేకాయతనగస్తథా।
అకార్యం వాఽప్యభక్ష్యం వా కృత్వా పపాన్న లిప్యతే  13-231-24 (90502) 
విధిరేష గృహస్థానాం ప్రాయేణైవోపదిశ్యతే।
అవాచ్యం వాఽప్యకార్యం వా దేశకాలవశేన తు॥ 13-231-25 (90503) 
బుద్ధిపూర్వ నరః కుర్వస్తత్ప్రయోజనమాత్రయా।
కించిద్వా లిప్యతే పాపైరథవా న చ లిప్యతే॥ 13-231-26 (90504) 
ఏవం దేవి విజానీహి నాస్తి తత్ర విచారణా॥  13-231-27 (90505) 
ఉమోవాచ। 13-231-28x (7626) 
భగవన్పానదోషాంశ్చ పేయాపేయత్వకారణం।
ఏతదిచ్ఛాంయహం శ్రోతుం తన్మే వద మహేశ్వర॥ 13-231-28 (90506) 
మహేశ్వర ఉవాచ। 13-231-29x (7627) 
హంత తే కథయిష్యామి పానోత్పత్తిం శుచిస్మితే॥  13-231-29 (90507) 
పురా సర్వేఽభవన్మర్త్యా బుద్ధిమంతో నయానుగాః।
శుచయశ్చ శుభాచారాః సర్వే చోన్మనసః ప్రియే॥ 13-231-30 (90508) 
ఏవంభూతే తదా లోకే ప్రేష్యకృన్న పరస్పరం।
ప్రేష్యాబావాన్మనుష్యాణాం కర్మారంభో ననాశ హ॥ 13-231-31 (90509) 
ఉభయోర్లోకయోర్నాశం దృష్ట్వా కర్మక్షయాత్ప్రభుః।
యజ్ఞకర్మ కథం లోకే వర్తేతేతి పితామహః॥ 13-231-32 (90510) 
ఆజ్ఞాపయత్సురాందేవి మోహయస్వేతి మానుషాన్।
తమసః సారముద్ధృత్య పానం బుద్ధిప్రణాశనంఇ। 
న్యపాతయన్మనుష్యేషు పాపదోషావహం ప్రియే॥  13-231-33 (90511) 
తదాప్రభృతి తత్పానాన్ముముహుర్మానవా భువి।
కార్యాకార్యమజానంతో వాచ్యావాచ్యం గుణాగుణం॥ 13-231-34 (90512) 
కేచిద్ధసంతి తత్పీత్వా ప్రవదంతి తథా పరే।
నృత్యంతి ముదితాః కేచిద్గాయంతి శుభాశుభాన్।  13-231-35 (90513) 
కలిం తే కుర్వతేఽభీష్టం ప్రహరంతి పరస్పరం।
క్వచిద్ధావంతి సహసా ప్రస్ఖలంతి పతంతి చ॥ 13-231-36 (90514) 
అయుక్తం బహు భాషంతే యత్ర క్వచన శోభనే।
నగ్నా విక్షిప్య గాత్రాణి నష్టజ్ఞానా ఇవాసతే॥ 13-231-37 (90515) 
ఏవం బహువిధాన్భావాన్కుర్వంతి భ్రాంతచేతనాః।
యే పిబంతి మహామోహం పానం పాపయుతా నరాః॥ 13-231-38 (90516) 
ధృతిం లజ్జాం చ బుద్ధిం చ పానం పీతం ప్రణాశయేత్।
తస్మాన్నరాః సంభవంతి నిర్లజ్జా నిరపత్రపాః॥ 13-231-39 (90517) 
బుద్ధిసత్వైః పరిక్షీణాస్తేజోహీనా మలాన్వితాః।
పీత్వాపీత్వా తృషాయుక్తాః పానపాః సంభవంతి చ॥ 13-231-40 (90518) 
పానకామాః పానకథాః పానకాలాభికాంక్షిణః।
పానార్థం కర్మవశ్యాస్తే సంభవంతి నరాధమాః॥ 13-231-41 (90519) 
పానకామాస్తృషాయోగాద్బుద్ధిసత్వపరిక్షయాత్।
పానదానాం ప్రేష్యకారాః పానపాః సహసాఽభవన్॥ 13-231-42 (90520) 
తదాప్రభృతి వై లోకే దీనైః పానవశైర్నరైః।
కారయంతి చ కర్మాణి బుద్ధిమంతస్తు పానపాః॥ 13-231-43 (90521) 
కారుత్వమథ దాసత్వం ప్రేష్యతామేత్య పానపాః।
సర్వకర్మకరాశ్చాసన్పశువద్రజ్జుబంధితాః॥ 13-231-44 (90522) 
పానపస్తు సురాం పీత్వా తదా బుద్ధిప్రణాశనాత్।
కార్యాకార్యస్య చాజ్ఞానాద్యథేష్టకరణాత్స్వయం। 
విదుషామవిధేయత్వాత్పాపమేవాభిపద్యతే॥  13-231-45 (90523) 
పరిభూతో భవేల్లోకే మద్యపో మిత్రభేదకః।
సర్వకాలమశుద్ధిం చ సర్వభక్షస్తథా భవేత్॥ 13-231-46 (90524) 
వినష్టో జ్ఞాతివిద్వద్భ్యః సతతం కలిభావగః।
పరుషం కటుకం ఘోరం వాక్యం వదతి సర్వశః॥ 13-231-47 (90525) 
గురూనతివదేన్మత్తః పరదారాన్ప్రధర్షయేత్।
సంవిదం కురుతే శౌండేర్న శృణోతి హితం క్వచిత్॥ 13-231-48 (90526) 
ఏవం బహువిధా దోషాః పానపే సంతి శోభనే।
కేవలం నరకం యాంతి నాస్తి తత్ర విచారణా। 
తస్మాత్తద్వర్జితం సద్భిః పానమాత్మహితైషిభిః॥  13-231-49 (90527) 
యది పానం న వర్జేరన్సంతశ్చారిత్రకారణాత్।
భవేదేతజ్జగత్సర్వమమర్యాదం చ నిష్క్రియం॥ 13-231-50 (90528) 
తస్మాద్బుద్ధేర్హి రక్షార్థం సద్భిః పానం వివర్జితం।
ఇతి తే దుష్కృతం సర్వం కథితం త్రివిధం ప్రియే॥ ॥ 13-231-51 (90529) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకత్రింశదధికద్విశతతమోఽద్యాయః॥ 231 ॥

Mahabharata - Anushaasana Parva - Chapter Footnotes

7-231-47 వినష్టో జ్ఞానవిద్వద్భ్య ఇతి ఙ.థ.పాఠః॥





అనుశాసనపర్వ - అధ్యాయ 232

॥ శ్రీః ॥

13.232. అధ్యాయః 232 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరమేశ్వరేణి పార్వతీంప్రతి సుకృతస్య త్రేధా విభజనేన తల్లక్షణాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-232-1x"
name="anuzAsana-13-232-1x">మహేశ్వర ఉవాచ।

విధానం సుకృతస్యాపి భూయః శృణు శుచిస్మితే।
ప్రోచ్యతే తత్త్రిధా దేవి సుకృతం చ సమాసతః॥ 13-232-1 (90530) 
యదౌపరమికం చైవ సుకృతం నిరుపద్రవం।
తథైవ సోపకరణం తావతా సుకృతం విదుః॥ 13-232-2 (90531) 
నివృత్తిః పాపకర్మభ్యస్తదౌపరమికం ప్రియే।
మనోవాక్కాయజా దోషాః శృణు మే వర్జనాచ్ఛుభం॥ 13-232-3 (90532) 
త్రైవిధ్యదోషోపరమే యస్తు దోషవ్యపేక్షయా।
స హి ప్రాప్నోతి సకలం సర్వదుష్కృతవర్జనాత్॥ 13-232-4 (90533) 
ప్రథమం వర్జయేద్దోషాన్యుగపత్పృథగేవ వా।
తథా ధర్మమవాప్నోతి దోషత్యాగో హి దుష్కరః। 
దోషసాకల్యసంత్యాగాన్మునిర్భవతి మానవః॥  13-232-5 (90534) 
సౌకర్యం పస్య ధర్మస్య కార్యారంభాదృతేఽపి చ।
ఆత్మా చ లబ్ధోపరమో లభంతే సుకృతం పరం॥ 13-232-6 (90535) 
అహో నృశంసాః పచ్యంతే మానుషాః స్వల్పబుద్ధయః।
ఏతాదృశం న బుధ్యంతే ఆత్మాధీనం న నిర్వ్యథాః॥ 13-232-7 (90536) 
దుష్కృతత్యాగమాత్రేణ పదమూర్ధ్వం హి లభ్యతే॥  13-232-8 (90537) 
పాపభీరుత్వమాత్రేణ దోషాణాం పరివర్జనాత్।
సుశోభనో భవేద్దేవి క్రజుర్ధర్మవ్యపేక్షయా। 
ఇత్యౌపరమికం దేవి కథితం సుకృతం తవ॥  13-232-9 (90538) 
శ్రుత్వా చ వృద్ధసంయోగాదింద్రియాణాం చ నిగ్రహాత్।
సంతోషాచ్చ ధృతేశ్చైవ శక్యతే దోషవర్జనం॥ 13-232-10 (90539) 
తదేవ ధర్మమిత్యాహుర్దోషసంయమనం ప్రియే।
యమధర్మేణ ధర్మోస్తి నాన్యః శుభతరః ప్రియే। 
యమధర్మేణ యతయః ప్రాప్నువంత్యుత్తమాం గతిం॥  13-232-11 (90540) 
ఈశ్వరాణాం ప్రభవతాం దరిద్రాణాం చ వై నృణాం।
సఫలో దోషసంత్యాగో దానాదపి శుభాదపి॥ 13-232-12 (90541) 
తపో దానం మహాదేవి దోషమల్పం హి నిర్భరేత్।
సుకృతం యామికం చోక్తం వక్ష్యే నిరుపసాధనం॥ 13-232-13 (90542) 
సుఖాభిసంధిర్లోకానాం సత్యం శౌచమథార్జవం।
వ్రతోపవాసః ప్రీతిశ్చ బ్రహ్మచర్యం దమః శమః॥ 13-232-14 (90543) 
ఏవమాది శుభం కర్మ సుకృతం నియమాశ్రితం।
శృణు తేషాం విశేషాంశ్చ కీర్తయిష్యామి భామిని॥ 13-232-15 (90544) 
సత్యం స్వర్గస్య సోపానం పారావారస్య నౌరివ।
నాస్తి సత్యాత్పరం దానం నాస్తి సత్యాత్పరం తపః॥ 13-232-16 (90545) 
యథా శ్రుతం యథా దృష్టమాత్మనా యద్యథా కృతం।
తథా తస్యావికారేణ వచనం సత్యలక్షణం॥ 13-232-17 (90546) 
యచ్ఛలేనాభిసంయుక్తం సత్యరూపం మృషైవ తత్।
సత్యమేవ ప్రవక్తవ్యం పారావర్యం విజానతా॥ 13-232-18 (90547) 
దీర్ఘాయుశ్చ భవేత్సత్యాత్కులసంతానపాలకః।
లోకసంస్థితిపాలశ్చ భవేత్సత్యేన మానవః॥ 13-232-19 (90548) 
ఉమోవాచ। 13-232-20x (7628) 
కథం సంధారయన్మర్త్యో వ్రతం శుభమవాప్నుయాత్॥  13-232-20 (90549) 
మహేశ్వర ఉవాచ। 13-232-21x (7629) 
పూర్వముక్తం తు యత్పాపం మనోవాక్కాయకర్మభిః।
వ్రతవత్తస్య సంత్యాగస్తపోవ్రతమితి స్మృతం॥ 13-232-21 (90550) 
త్యాజ్యం వా యది వా జోష్యమవ్రతేని వృథా చరన్।
తథా ఫలం న లభతే తస్మాద్ధర్మం వృథా చరేత్॥ 13-232-22 (90551) 
శుద్ధకాయో నరో భూత్వా స్నాత్వా తీర్థ యథావిధి।
పంచభూతాని చంద్రార్కౌ సంధ్యే ధర్మయమౌ పితౄన్॥ 13-232-23 (90552) 
ఆత్మనైవ తథాఽఽత్మానం నివేద్య వ్రతవచ్చరేత్।
వ్రతమామరణాద్వాఽపి కాలచ్ఛేదేన వా హరేత్॥ 13-232-24 (90553) 
శాకాదిషు వ్రతం కుర్యాత్తథా పుష్పఫలాదిషు।
బ్రహ్మచర్యవ్రతం కుర్యాదుపవాసవ్రతం తథా॥ 13-232-25 (90554) 
ఏవమన్యేషు బహుషు వ్రతం కార్యం హితైషిణా।
వ్రతభంగో యథా న స్యాద్రక్షితవ్యం తథా బుధైః। 
వ్రతభంగే మహత్పాపమితి విద్ధి శుభేక్షణే॥  13-232-26 (90555) 
ఔషధార్థం యదజ్ఞానాద్గురూణాం వచనాదపి।
అనుగ్రహార్థం బంధూనాం వ్రతభంగో న దుష్యతే॥ 13-232-27 (90556) 
వ్రతాపవర్గకాలే తు దైవబ్రాహ్మణపూజనం।
నరేణ తు యథా విద్ధి కార్యసిద్ధిం యథాఽఽప్తుయాత్॥ 13-232-28 (90557) 
ఉమోవాచ। 13-232-29x (7630) 
కథం శౌచవిధిస్తత్ర తన్మే శంసితుమర్హసి॥  13-232-29 (90558) 
మహేశ్వర ఉవాచ। 13-232-30x (7631) 
బాహ్మమాభ్యంతరం చేతి ద్వివిధం శౌచమిష్యతే।
మానసం సుకృతం యత్తచ్ఛౌచమాభ్యంతరం స్మృతం॥ 13-232-30 (90559) 
సదాఽఽహారవిశుద్ధిశ్చ కాయప్రక్షాలనం చ యత్।
బాహ్యశౌచం భవేదేతత్తథైవాచమనాదినా॥ 13-232-31 (90560) 
మృచ్చైవ శుద్ధదేశస్థా గోశకృన్మూత్రమేవ చ।
ద్రవ్యాణి గంధయుక్తాని యాని పుష్టికరాణి చ। 
ఏతైః సంమార్జయేత్కాయమంభసా చ పునః పునః॥  13-232-32 (90561) 
అక్షోభ్యం యత్ప్రకీర్ణం చ నిత్యస్రోతం చ యజ్జలం।
ప్రాయశస్తాదృశే మజ్జేదన్యథా చ వివర్జయేత్॥ 13-232-33 (90562) 
త్రిస్త్రిరాచమనం శ్రేష్ఠం నిష్ఫేనైర్నిర్మలైర్జలైః।
తథా విణ్మూత్రయోః శుద్ధిరద్భిర్బహుమృదా భవేత్। 
తథైవ జలసంశుద్ధిర్యత్సంశుద్ధం తు సంస్పృశేత్॥  13-232-34 (90563) 
శకృతా భూమిశుద్ధిః స్యాల్లౌహానాం భస్మనా స్మృతం।
తక్షణం ఘర్షణం చైవ దారవాణాం విశోధనం॥ 13-232-35 (90564) 
దహనం మృణ్మయానాం చ మర్త్యానాం కృచ్ఛ్రధారణం।
శేషాణాం దేవి సర్వేషామాతపేన జలేన చ। 
బ్రాహ్మణానాం చ వాక్యేన సదా సంశోధనం భవేత్॥  13-232-36 (90565) 
అదృష్టమద్భిర్నిర్ణిక్తం యచ్చ వాచా ప్రశస్యతే।
ఏవమాపది సంశుద్ధిరేవం శౌచం విధీయతే।  13-232-37 (90566) 
ఉమోవాచ। 13-232-38x (7632) 
ఆహారశుద్ధిస్తు కథం దేవదేవ మహేశ్వర॥  13-232-38 (90567) 
మహేశ్వర ఉవాచ। 13-232-39x (7633) 
అమాంసమద్యమక్లేద్యమపర్యుషితమేవ చ।
అతికట్వంలలవణహనం చ శుభగంధి చ॥ 13-232-39 (90568) 
క్రిమికేశమలైర్హీనం సంవృతం శుద్ధదర్శం।
ఏవంవిధం సదాహార్యం దేవబ్రాహ్మణసాత్కృతం॥ 13-232-40 (90569) 
శ్రుతమిత్యేవ తజ్జ్ఞేయమన్యథా మన్యసేఽశుభం।
గ్రాంయాదారణ్యకైః సిద్ధం శ్రేష్ఠమిత్యవధారయ॥ 13-232-41 (90570) 
అతిమాత్రగృహీతాత్తు అల్పదత్తం భవేచ్ఛుచి।
యజ్ఞశేషం హవిఃశేషం పితృశేషం చ నిర్మలం। 
ఇతి తే కథితం దేవి భూయః కిం శ్రోతుమిచ్ఛసి॥ ॥  13-232-42 (90571) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్వాత్రింశదధికద్విశతతమోఽధ్యాయః॥ 232 ॥





అనుశాసనపర్వ - అధ్యాయ 233

॥ శ్రీః ॥

13.233. అధ్యాయః 233 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణోమాంప్రతి మాంసభక్షణాభక్షణయోర్దోషగుణకథనం॥ 1 ॥ గురుప్రశంసనపూర్వకం తత్పూజాదిఫలకథనం॥ 2 ॥ తథా తీర్థస్నానోపవాసాదిఫలకథనం॥ 3 ॥

Mahabharata - Anushaasana Parva - Chapter Text

<a id="anuzAsana-13-233-1x"
name="anuzAsana-13-233-1x">ఉమోవాచ।

భక్షయంత్యపరే మాంసం వర్జయంత్యపరే విభో।
తన్మే వద మహాదేవ భక్ష్యాభక్ష్యవినిర్ణయం॥ 13-233-1 (90572) 
మహేశ్వర ఉవాచ। 13-233-2x (7634) 
మాంసస్య భక్షణే దోషో యశ్చాస్యాభక్షణే గుణః।
తదహం కీర్తయిష్యామి తన్నిబోధ యథాతథం॥ 13-233-2 (90573) 
ఇష్టం దత్తమధీతం చ క్రతవశ్చ సదక్షిణాః।
అమాంసభక్షణస్యైవ కలాం నార్హంతి షోడశీం॥ 13-233-3 (90574) 
ఆత్మార్థం యః పరప్రాణాన్హిస్యాత్స్వాదుఫలేప్సయా।
వ్యాలగృధ్రసృగాలైశ్చ రాక్షసైశ్చ సమస్తు సః॥ 13-233-4 (90575) 
యో వృథా నిత్యమాంసాశీ స పుమానధమో భవేత్।
తతః కష్టతరం నాస్తి స్వయమాహృత్య భక్షణాత్॥ 13-233-5 (90576) 
స్వమాంసం పరమాంసేన యో వర్ధయితుమిచ్ఛతి।
ఉద్విగ్నవాసం లభతే యత్రయత్రత్రోపజాయతే॥ 13-233-6 (90577) 
సంఛేదనం స్వమాంసస్య యథా సంజనయేద్రుజం।
తథైవ పరమాంసేఽపి వేదితవ్యం విజానతా॥ 13-233-7 (90578) 
యస్తు సర్వాణి మాంసాని యావజ్జీవం న భక్షయేత్।
స స్వర్గే విపులం స్థానం లభతే నాత్ర సంశయః॥ 13-233-8 (90579) 
యత్తు వర్షశతం పూర్ణం తప్యతే పరమం తపః।
యచ్చాపి వర్జయేన్మాంసం సమమేతన్న వా సమం॥ 13-233-9 (90580) 
న హి ప్రాణైః ప్రియతమం లోకే కించన విద్యతే।
తస్మాత్ప్రాణిదయా కార్యా యథాత్మని తథా పరే॥ 13-233-10 (90581) 
సర్వే యజ్ఞా న తత్కుర్యుః సర్వే దేవాశ్చ భామిని।
యో మాంసరసమాస్వాద్య పునర్మాసం వివర్జయేత్॥ 13-233-11 (90582) 
ఇత్యేవం మునయః ప్రాహుర్మాంసస్యాభక్షణే గుణాః।
ఏవం బహుగుణం దేవి నృణాం మాంసవివర్జనం॥ 13-233-12 (90583) 
న శక్నుయాద్యదాఽతీయ త్యక్తం మాంసం కథంచన।
పుణ్యం తన్మాసమాత్రం వా వర్జనీయం విశేషతః॥ 13-233-13 (90584) 
న శక్నుయాదపి తథా కౌముదీమాసమేవ చ।
జన్మనక్షత్రతిథిషు సదా పర్వసు రాత్రిషు। 
వర్జనీయం తథా మాంసం పరత్రి హితమిచ్ఛతా।  13-233-14 (90585) 
అశక్తః కారణాన్మర్త్యో భోక్తుమిచ్ఛేద్విధిం శృణు।
అనేని ఖాదన్విధినా కలుషేణ న లిప్యతే॥ 13-233-15 (90586) 
సూనాయాం చ గతప్రాణాన్క్రీత్వా న్యాయేన భామిని।
బ్రాహ్మణాతిథిపూజార్థం భోక్తవ్యం హితమిచ్ఛతా॥ 13-233-16 (90587) 
భైషజ్యకారణాద్వ్యాధౌ ఖాదన్పాపైర్న లిప్యతే।
పితృశేషం తథైవాశ్నన్మాంసం నాశుభమృచ్ఛతి॥ 13-233-17 (90588) 
ఉమోవాచ। 13-233-18x (7635) 
గురుపూజా కథం దేవ క్రియతే ధర్మచారిభిః॥  13-233-18 (90589) 
మహేశ్వర ఉవాచ। 13-233-19x (7636) 
గురుపూజాం ప్రవక్ష్యామి యథావత్తవ శోభనే।
కృతజ్ఞానాం పరో ధర్మ ఇతి వేదానుశాసనం॥ 13-233-19 (90590) 
తస్మాత్స్వగురవః పూజ్యాస్తే హి పూర్వోపకారిణః।
గురూణాం చ గరీయాంసస్త్రయో లోకేషు పూజితాః॥ 13-233-20 (90591) 
ఉపాధ్యాయః పితా మాతా సంపూజ్యాస్తే విశేషతః।
యే పితుర్భ్రాతరో జ్యేష్ఠా యే చ తస్యానుజాస్తథా। 
పితుః పితా చ సర్వే తే పూజనీయాః పితా తథా॥  13-233-21 (90592) 
మాతుర్యా భగినీ జ్యేష్ఠా మాతుర్యా చ యవీయసీ।
మాతామహీ చ ధాత్రీ చ సర్వాస్తా మాతరః స్మృతాః॥ 13-233-22 (90593) 
ఉపాధ్యాయస్య యః పుత్రో యశ్చ తస్య భవేద్గురుః।
ఋత్విగ్గురుః పితా చేతి గురవః సంప్రకీర్తితాః॥ 13-233-23 (90594) 
జ్యేష్ఠో భ్రాతా నరేంద్రశ్చ మాతులః శ్వళశురస్తథా।
భయత్రాతా చ భర్తా చ గురవస్తే ప్రకీర్తితాః॥ 13-233-24 (90595) 
ఇత్యేష కథితః సాధ్వి గురూణాం సర్వసంగ్రహః।
అనువృత్తిం చ పూజాం చ తేషామపి నిబోధ మే॥ 13-233-25 (90596) 
ఆరాధ్యా మాతాపితరావుపాధ్యాయస్తథైవ చ।
కథంచిన్నావమంతవ్యా నరేణ హితమిచ్ఛతా॥ 13-233-26 (90597) 
యేన ప్రీణంతి పితరస్తేన ప్రీతః ప్రజాపతిః।
యేన ప్రీణాతి చేన్మాతా ప్రీతాః స్యుర్దేవమాతరః॥ 13-233-27 (90598) 
యే ప్రీణాత్యుపాధ్యాయో బ్రహ్మా తేనాభిపూజితః।
అప్రీతేషు పునస్తేషు నరో నరకమేతి హి॥ 13-233-28 (90599) 
గురూణాం వైరనిర్బంధో న కర్తవ్యః కథంచన।
నరః స్వగురుమప్రీత్యా మనసాఽపి న గచ్ఛతి॥ 13-233-29 (90600) 
న బ్రూయాద్విప్రియం తేషామనిష్టం న ప్రవర్తయేత్।
విగృహ్య న వదేత్తేషాం సమీపే స్పర్ధయా క్వచిత్॥ 13-233-30 (90601) 
యద్యదిచ్ఛంతి తే కర్తుమస్వతంత్రస్తదాచరేత్।
వేదానుశాసనసమం గురుశాసనమిష్యతే॥ 13-233-31 (90602) 
కలహాంశ్చ వివాదాంశ్చ గురుభిః సహ వర్జయేత్।
కైతవం పరిహాసాంశ్చ మన్యుకామాశ్రయాః కథాః॥ 13-233-32 (90603) 
గురూణాం యోఽనహంవాదీ కరోత్యాజ్ఞామతంద్రితః।
న తస్మాత్సర్వమర్త్యేషు విద్యతే పుణ్యకృత్తమః॥ 13-233-33 (90604) 
అసూయామపవాదం చ గురూణాం పరివర్జయేత్।
తేషాం ప్రియహితాన్వేషీ భూత్వా పరిచరేత్సదా॥ 13-233-34 (90605) 
న తద్యజ్ఞఫలం కుర్యాత్తపో వాఽఽచరితం మహత్।
యత్కుర్యాత్పురుషస్యేహ గురుపూజా సదా కృతా॥ 13-233-35 (90606) 
అనువృత్తేర్వినా ధర్మో నాస్తి సర్వాశ్రమేష్వపి।
తస్మాత్క్షమావృతః క్షాంతో గురువృత్తిం సమాచరేత్॥ 13-233-36 (90607) 
స్వమర్థం స్వశరీరం చ గుర్వర్థే సంత్యజేద్బుధః।
వివాదం ధనహేతోర్వా మోహాద్వా తైర్న రోచయేత్॥ 13-233-37 (90608) 
బ్రహ్మచర్యమహింసా చ దానాని వివిధాని చ।
గురుభిః ప్రతిషిద్ధస్య సర్వమేతపార్థకం॥ 13-233-38 (90609) 
ఉపాధ్యాయం పితరం మాతరం చ।
యేఽభిద్రుహ్యుర్మనసా కర్మణా వా। 
తేషాం పాపం భ్రూణహత్యావిశిష్టం
తేభ్యో నాన్యః పాపకృదస్తి లోకే॥  13-233-39 (90610) 
ఉమోవాచ। 13-233-40x (7637) 
ఉపవాసవిధిం తత్ర తన్మే శంసితుమర్హసి॥  13-233-40 (90611) 
మహేశ్వర ఉవాచ। 13-233-41x (7638) 
శరీరమలశాంత్యర్థమింద్రియోచ్ఛోషణాయ చ।
ఏకభుక్తోపవాసైస్తు ధారయంతే వ్రతం నరాః॥ 13-233-41 (90612) 
లభంతే విపులం ధర్మం తథాఽఽహారపరిక్షయాత్।
బహూనాముపరోధం తు న కుర్యాదాత్మకారణాత్॥ 13-233-42 (90613) 
జీవోపఘాతం చ తథా స జీవంధన్య ఇష్యతే।
తస్మాత్పుణ్యం లభేన్మర్త్యః స్వయమాహారకర్శనాత్। 
తద్గృహస్థైర్యథాశక్తి కర్తవ్యమితి నిశ్చయః॥  13-233-43 (90614) 
ఉపవాసార్దితే కాయే ఆపదర్శం పయో జలం।
భుంజన్న ప్రతిఘాతీ స్యాద్బ్రాహ్ంణాననుమాన్య చ॥ 13-233-44 (90615) 
ఉమోవాచ। 13-233-45x (7639) 
బ్రహ్మచర్యం కథం దేవ రక్షితవ్యం విజానతా॥  13-233-45 (90616) 
మహేశ్వర ఉవాచ। 13-233-46x (7640) 
తదహం తే ప్రవక్ష్యామి శృణు దేవి సమాహితా॥  13-233-46 (90617) 
బ్రహ్మచర్యం పరం శౌచం బ్రహ్మచర్యం పరం తపః।
కేవలం బ్రహ్మచర్యేణి ప్రాప్యతే పరమం పదం॥ 13-233-47 (90618) 
సంకల్పాద్దర్శనాచ్చైవ తద్యుక్తవచనాదపి।
సంస్పర్శాదథ సంయోగాత్పంచధా రక్షితం వ్రతం॥ 13-233-48 (90619) 
వ్రతవద్ధారితం చైవ బ్రహ్మచర్యమకల్మషం।
నిత్యం సంరక్షితం తస్య నైష్ఠికానాం విధియతే। 
తదిష్యతే గృహస్థానాం కాలముద్దిశ్య కారణం॥  13-233-49 (90620) 
జన్మనక్షత్రయోగేషు పుణ్యవాసేషు పర్వసు।
దేవతాధర్మకార్యేషు బ్రహ్మచర్యవ్రతం చరేత్॥ 13-233-50 (90621) 
బ్రహ్మచర్యవ్రతఫలం లభేద్దారవ్రతీ సదా।
శౌచమాయుస్తథాఽఽరోగ్యం లభ్యతే బ్రహ్మచారిభిః॥ 13-233-51 (90622) 
ఉమోవాచ। 13-233-52x (7641) 
తీర్థచర్యావ్రతం దేవ క్రియతే ధర్మకాంక్షిభి।
కాని తీర్థాని లోకేషు తన్మే శంసితుమర్హసి॥ 13-233-52 (90623) 
మహేశ్వర ఉవాచ। 13-233-53x (7642) 
హంత తే కథయిష్యామి తీర్థస్నానవిధిం ప్రియే।
పావనార్థం చ శౌచార్థం బ్రహ్మణా నిర్మితం పురా॥ 13-233-53 (90624) 
యాస్తు లోకే మహానద్యస్తాః సర్వాస్తీర్థసంజ్ఞితాః।
తాసాం ప్రాక్స్రోతసః శ్రేష్ఠాః సంగమశ్చ పరస్పరం। 
తాసాం సాగరసంయోగో వరిష్ఠశ్చేతి విద్యతే॥  13-233-54 (90625) 
తాసాముభయతః కూలం తత్రతత్ర మనీషిభిః।
దేవైర్వా సేవితం దేవి తత్తీర్థం పరమం స్మృతం॥ 13-233-55 (90626) 
సముద్రశ్చ మహాతీర్థం పావనం పరమం శుభం।
తస్య కూలగతాస్తీర్థా మహద్భిశ్చ సమాప్లుతాః॥ 13-233-56 (90627) 
స్రోతసకాం పర్వతానా చ జోషితానాం మహర్షిభిః।
అపి కూపం నటాకం వా సేవితుం మునిభిః ప్రియే॥ 13-233-57 (90628) 
తత్తు తీర్థమితి జ్ఞేయం ప్రభావాత్తు తపస్వినాం।
తదా ప్రభృతి తీర్థత్వం లేభే లోకహితాయ వై॥ 13-233-58 (90629) 
ఏవం తీర్థం భవేద్దేవి తస్య స్నానవిధిం శృణు॥  13-233-59 (90630) 
జన్మనా వ్రతభూయిష్ఠో గత్వా తీర్థాని కాంక్షయా।
ఉపవాసత్రయం కుర్యాదేకం వా నియమాన్వితః॥ 13-233-60 (90631) 
పుణ్యమాసేవతే కాలే పౌర్ణమాస్యాం యథావిధి।
బహిరేవ శుచిర్భూత్వా తత్తీర్థం మన్మనా విశేత్॥ 13-233-61 (90632) 
త్రిరాప్లుత్య జలాభ్యాసే దత్త్వా బ్రాహ్మణదక్షిణాం।
అభ్యర్చ్య దేవాయతనం తతః ప్రాయాద్యథాగతం॥ 13-233-62 (90633) 
ఏతద్విధానం సర్వేషాం తీర్థంతీర్థమితి ప్రియే।
సమీపతీర్థస్నానాత్తు దూరతీర్థం సుపూజితం॥ 13-233-63 (90634) 
ఆదిప్రభృతిశుద్ధస్య తీర్థస్నానం శుభం భవేత్।
తపోర్థం పాపనాశార్థం శౌచార్థం తీర్థగాహనం॥ 13-233-64 (90635) 
ఏవం పుణ్యేషు తీర్థేషు తీర్థస్నానం శుభం భవేత్।
ఏతన్నైయమికం సర్వం సుకృతం కథితం తవ॥ ॥ 13-233-65 (90636) 
 
ఇతి శ్రీమన్మహాభారతే అనుశాసనపర్వణి దానధర్మిపర్వణి త్రయస్త్రింశదధికద్విశతతమోఽధ్యాయః॥ 233 ॥





అనుశాసనపర్వ - అధ్యాయ 234

॥ శ్రీః ॥

13.234. అధ్యాయః 234 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి దానస్య షాంగుణ్యప్తిపాదనపూర్వకం తత్ఫలకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-234-1x"
name="anuzAsana-13-234-1x">మహేశ్వర ఉవాచ।

ఏతదర్థమవాప్నోతి నరః ప్రేత్య శుభేక్షణే॥ ఉమోవాచ।  13-234-1 (90637) 
లోకసిద్ధం తు యద్ద్రవ్యం సర్వసాధారణం భవేత్।
తదదత్సర్విసామాన్యం కథం ధర్మం లభేన్నరః। 
ఏవం సాధారణే ద్రవ్యే తస్య స్వత్వం కథం భవేత్॥ మహేశ్వర ఉవాచ।  13-234-2 (90638) 
లోకే భూతమయం ద్రవ్యం సర్వసాధారణం తథా।
తథైవ తద్దదన్మర్త్యో లభేత్పుణ్యం స తచ్ఛృణు॥ 13-234-3 (90639) 
దాతా ప్రతిగ్రహీతా చ దేయం సోపక్రమం తథా।
దేశకాలౌ చ యత్త్వేతద్దానం షంగుణముచ్యతే। 
తేషాం సంపద్విశేషాంశ్చ కీర్త్యమానాన్నిబోధ మే॥  13-234-4 (90640) 
ఆదిప్రభృతి యః శుద్ధో మనోవాక్కాయకర్మభిః। సత్యవాదీ జితక్రోధస్త్వలుబ్ధో నాభ్యసూయకః। శ్రుద్ధావానాస్తికశ్చైవక ఏవం దాతా ప్రశస్యతే॥  13-234-5 (90641) 
శుద్రో దాంతో జితక్రోధస్తథా దీనకులోద్భవః।
శ్రుతచారిత్రసంపన్నస్తథా బహుకలత్రవాన్॥ 13-234-6 (90642) 
పంచయజ్ఞపరో నిత్యం నిర్వికారశరీరవాన్।
ఏతాన్పాత్రగుణాన్విద్ధి తాదృక్పాత్రం ప్రశస్యతే॥ 13-234-7 (90643) 
పితృదేవాగ్నికార్యేషు తస్య దత్తం మహాఫలం।
యద్యదర్హతి యో లోకే పాత్రం తస్య భవేచ్చ సః। ముచ్యేదాపద ఆపన్నో యేన పాత్రం తదస్య తు॥  13-234-8 (90644) 
అన్నస్య క్షుధితం పాత్రం తృషితస్తు జలస్య వై।
ఏవం పాత్రేషు నానాత్వమిష్యతే పురుషం ప్రతి॥ 13-234-9 (90645) 
జారశ్చోరశ్చ షండశ్చ హింస్రః సమయభేదకః।
లోకవిఘ్నకరాశ్చాన్యే వర్జితవ్యాః సర్వశః ప్రియే॥ 13-234-10 (90646) 
పరోపఘాతాద్యద్ద్రవ్యం చౌర్యాద్వా లభ్యతే నృభిః।
నిర్దయాల్లభ్యతే యచ్చ ధూర్తభావేన వై తథా॥ 13-234-11 (90647) 
అధర్మాదర్థమోహాద్వా బహూనాముపరోధనాత్।
యల్లభ్యతే ధనం దేవి తదత్యంతవిగర్హితం॥ 13-234-12 (90648) 
తాదృశేన కృతం ధర్మం నిష్ఫలం విద్ధి భామిని।
తస్మాన్న్యాయాగతేనైవ దాతవ్యం శుభమిచ్ఛతా॥ 13-234-13 (90649) 
యద్యదాత్మప్రియం నిత్యం తత్తద్దేయమితి స్థితిః।
ఉపక్రమమిమం విద్ధి దాతౄణాం పరమం హితం॥ 13-234-14 (90650) 
పాత్రభూతం తు దూరస్థమభిగంయ ప్రసాద్య చ।
దాతా దానం తథా దద్యాద్యథా తుష్యేత తేన సః। ఏష దానవిధఇః శ్రేష్ఠః సమాహూయ తు మధ్యమః॥  13-234-15 (90651) 
పూర్వం చ పాత్రతాం జ్ఞాత్వా సమాహూయ నివేద్య చ।
శౌచాచమనసంయుక్తం దాతవ్యం శ్రద్ధయా ప్రియే॥ 13-234-16 (90652) 
యాచితౄణాం తు పరమమాభిముఖ్యం పురస్కృతం।
సంమానపూర్వం సంగ్రాహ్యం దాతవ్యం దేశకాలయో॥ 13-234-17 (90653) 
అపాత్రేభ్యోపి చాన్యేభ్యో దాతవ్యం భూతిమిచ్ఛతా॥
పాత్రాణి సంపరీక్ష్యైవ దాత్రా వై నామమాత్రయా।  13-234-18 (90654) 
అతిశక్తయా పరం దానం యథాశక్తి తు మధ్యమం।
తృతీయం చాపరం దానం నానురూపమివాత్మనః॥ 13-234-19 (90655) 
యథా సంభాషితం పూర్వం దాతవ్యం తత్తథైవ చ।
పుణ్యిక్షేత్రేషు యద్దత్తం పుణ్యకాలేషు వా యథా। తచ్ఛోభనతరం విద్ధి గౌరవాద్దేశకాలయోః॥ ఉమోవాచ।  13-234-20 (90656) 
యశ్చ పుణ్యతమో దేశస్తథా కాలశ్చ శంస మే॥ మహేశ్వర ఉవాచ।  13-234-21 (90657) 
కురుక్షేత్రం మహానన్యో యశ్చ దేవర్షిసేవితః।
గిరిర్వరశ్చ తీర్థాని దేశభాగేషు పూజితః। 
గ్రహీతుమీప్సితో యత్ర తత్ర దత్తం మహాఫమల్॥  13-234-22 (90658) 
శరద్వసంతకాలశ్చ పుణ్యమాసస్తథైవ చ।
శుక్లపక్షశ్చ పక్షాణాం పౌర్ణమాసీ చ పర్వసు॥ 13-234-23 (90659) 
పితృదైవతనక్షత్రనిర్మలో దివసస్తథా।
తచ్ఛోభనతరం విద్ధి చంద్రసూర్యగ్రహే తథా॥ 13-234-24 (90660) 
ప్రతిగ్రహీతుర్యః కాలో మనసా కీర్తితః శుభే।
ఏవమాదిష్టకాలేషు దత్తం దానం మహద్భవేత్॥ 13-234-25 (90661) 
దాతా దేయం చ పాత్రం చ ఉపక్రమయుతా క్రియా।
దేశకాలం తథా తేషాం సంపచ్ఛుద్ధిః ప్రకీర్తితా॥ 13-234-26 (90662) 
యథైవ యుగపత్సంపత్తత్ర దానం మహద్భవేత్॥  13-234-27 (90663) 
అత్యల్పమపి యద్దానమేభిః షడ్భిర్గుణైర్యుతం।
భూత్వాఽనంతం నయేత్స్వర్గం దాతారం దోషవర్జితం॥ 13-234-28 (90664) 
సుమహద్వాఽపి యద్దానం గుణైరేభిర్వినాకృతం।
అత్యల్పఫలనిర్యోగమఫలం వా ఫలోద్ధతం॥ ఉమోవాచ।  13-234-29 (90665) 
ఏవంగుణయుతం దానం దత్తం చ ఫలతాం వ్రజేత్।
తదస్తి చేన్మహద్దేయం తన్మే శంసితుమర్హసి॥ మహేశ్వర ఉవాచ।  13-234-30 (90666) 
తదప్యస్తి మహాభాగే నరాణాం భావదోషతః॥  13-234-31 (90667) 
కృత్వా ధర్మం తు విధివత్పశ్చాత్తాపం కరోతి చేత్।
శ్లాఘయా వా యది బ్రూయాద్వృథా సంసదిం యత్కృతం॥ 13-234-32 (90668) 
ప్రకల్పయేచ్చ మనసా తత్ఫలం ప్రేత్యభావతః।
కర్మ ధర్మకృతం యచ్చ సతతం ఫలకాంక్షయా। ఏతత్కృతం వా దత్తం వా పరత్ర విఫలం భవేత్॥  13-234-33 (90669) 
ఏతే దోషా వివర్జ్యాశ్చ దాతృభిః పుణ్యకాంక్షిభిః।
సనాతనమిదం వృత్తం సద్భిరాచరితం తథా॥ 13-234-34 (90670) 
అనుగ్రహాత్పరేషాం తు గృహస్థానామృణం హి తత్।
ఇత్యేవం మన ఆవిశ్య దాతవ్యం సతతం బుధైః॥ 13-234-35 (90671) 
ఏవమేవ కృతం నిత్యం సుకృతం తద్భవేన్మహత్।
సర్వసాధారణం ద్రవ్యమేవం దత్త్వా మహత్ఫలం॥ ॥ 13-234-36 (90672) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుస్త్రింశదధికద్విశతతమోఽధ్యాయః॥ 234 ॥





అనుశాసనపర్వ - అధ్యాయ 235

॥ శ్రీః ॥

13.235. అధ్యాయః 235 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పరమేశ్వరేణ పార్వతీంప్రతి అన్నస్వర్ణగోభూకన్యావిద్యాదానానాం మహిమప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-235-1x"
name="anuzAsana-13-235-1x">ఉమోవాచ।

భగవన్కాని దేయాని ధర్మముద్దిశ్య మానవైః।
తాన్యహం శ్రోతుమిచ్ఛామి తన్మే శంసితుమర్హసి॥ 13-235-1 (90673) 
మహేశ్వర ఉవాచ। 13-235-2x (7643) 
అజస్రం ధర్మకార్యం చ తథా నైమిత్తికం ప్రియే।
అన్నం ప్రతిశ్రయో దీపః పానీయం తృణమింధనం॥ 13-235-2 (90674) 
స్నేహో గంధశ్చ భైషజ్యం తిలాశ్చ లవణం తథా।
ఏవమాది తథాఽన్యశ్చ దానమాజస్రముచ్యతే॥ 13-235-3 (90675) 
అజస్రదానాత్సతతమాజస్రమితి నిశ్చితం।
సామాన్యం సర్వవర్ణానాం దానం శృణు సమాహితా॥ 13-235-4 (90676) 
అన్నం ప్రాణో మనుష్యాణామన్నదః ప్రాణదో భవేత్।
తస్మాకదన్నం విశేషేణ దాతుమిచ్ఛతి మానవః॥ 13-235-5 (90677) 
బ్రాహ్మణాయాభిరూపాయ యో దద్యాదన్నమీప్సితం।
నిదధాతి నిధిం శ్రేష్ఠం సోఽనంతం పారలౌకికం॥ 13-235-6 (90678) 
శ్రాంతమధ్వపరిశ్రాంతమతిథిం గృహమాగతం।
అర్చయీత ప్రయత్నేన స హి యజ్ఞో వరప్రదః॥ 13-235-7 (90679) 
కృత్వా తు పాతకం కర్మ యో దద్యాదన్నమర్థినాం।
బ్రాహ్మణానాం విశేషేణ సోపహంతి స్వకం తమః॥ 13-235-8 (90680) 
పితరస్తస్య నందంతి సువృష్ట్యా కర్షకా ఇవ।
పుత్రో యస్య తు పౌత్రో వా శ్రోత్రియం భోజయిష్యతి॥ 13-235-9 (90681) 
అపి చండాలశూద్రాణామన్నదానం న గర్హతే।
తస్మాత్సర్వప్రయత్నేన దద్యాదన్నమమత్సరః॥ 13-235-10 (90682) 
కలత్రం పీడయిత్వాఽపి పోషయేదతిథీన్సదా।
జన్మాపి మానుషే లోకే తదర్థం హి విధీయతే॥ 13-235-11 (90683) 
అన్నదానాచ్చ లోకాంస్తాన్సంప్రవక్ష్యాంయనిందితే।
భవనాని ప్రకాశంతే దివి తేషాం మహాత్మనాం॥ 13-235-12 (90684) 
అనేకశతభౌమాని సాంతర్జలవనాని చ।
వైడూర్యార్చిఃప్రకాశపని హేమరూప్యమయాని చ॥ 13-235-13 (90685) 
నానారూపాణి సంస్థానాం నానారత్నమయాని చ।
చంద్రమండలశుభ్రాణి కింకిణీజాలవంతి చ॥ 13-235-14 (90686) 
తరుణాదిత్యవర్ణాని స్థావరాణి చరాణి చ।
యథేష్టభక్ష్యభోజ్యాని శయనాసనవంతి చ॥ 13-235-15 (90687) 
సర్వకామఫలాశ్చాత్ర వృక్షా భవనసంస్థితాః।
వాప్యో బహ్వ్యశ్చ కూపాశ్చ దీర్ఘికాశ్చ సహస్రశః॥ 13-235-16 (90688) 
అరుజాని విశోకాని నిత్యాని వివిధాని చ।
భవనాని విచిత్రాణి ప్రాణదానాం త్రివిష్టపే॥ 13-235-17 (90689) 
వివస్వతశ్చ సోమస్య బ్రహ్మణశ్చ ప్రజాపతేః।
విశంతి లోకాంస్తే నిత్యం జగత్యన్నోదకప్రదాః॥ 13-235-18 (90690) 
తత్ర తే సుచిరం కాలం విహృత్యాప్సరసాం గణైః।
జాయంతే మానుషే లోకే సర్వకల్యాణసంయుతాః॥ 13-235-19 (90691) 
బలసంహననోపేతా నీరోగాశ్చిరజీవినః।
కులీనా మతిమంతశ్చ భవంత్యన్నప్రదా నరాః॥ 13-235-20 (90692) 
తస్మాదన్నం విశేషేణ దాతవ్యం భూతిమిచ్ఛతా।
సర్వకాలం చ సర్వస్య సర్వత్ర చ సదైవ చ॥ 13-235-21 (90693) 
సువర్ణదానం పరమం స్వర్గ్యం స్వస్త్యయనం మహత్।
తస్మాత్తే వర్ణయిష్యామి యథావదనుపూర్వశః॥ 13-235-22 (90694) 
అపి పాపకృతం క్రూరం దత్తం రుక్మం ప్రకాశయేత్॥  13-235-23 (90695) 
సువర్ణం యే ప్రయచ్ఛంతి శ్రోత్రిభేభ్యః సుచేతసః।
దేవతాస్తే తర్పయంతి సమస్తా ఇతి వైదికం॥ 13-235-24 (90696) 
అగ్నిర్హి దేవతాః సర్వాః సువర్ణం చాగ్నిరుచ్యతే।
తస్మాత్సువర్ణదానేన తృప్తాః స్యుః సర్వదేవతాః॥ 13-235-25 (90697) 
అగ్న్యభావే తు కుర్వంతి వహ్నిస్థానేషు కాంచనం।
తస్మాత్సువర్ణదాతారః సర్వాన్కామానవాప్నుయుః॥ 13-235-26 (90698) 
ఆదిత్యస్య హుతాశస్య లోకాన్నానావిధాఞ్శుభాన్।
కాంచనం సంప్రదాయాశు ప్రవిశంతి న సంశయః॥ 13-235-27 (90699) 
అలంకారం కృతం చాపి కేవలాన్ప్రవిశిష్యతే।
సౌవర్ణైర్బ్రాహ్మణం కాలే తైరలంకృత్య భోజయేత్॥ 13-235-28 (90700) 
య ఏతత్పరమం దానం దత్త్వా సౌవర్ణమద్భుతం।
ద్యుతిం మేధాం వపుః కీర్తిం పునర్జాతే లబేద్ధ్రువం॥ 13-235-29 (90701) 
తస్మాత్స్వశక్త్యా దాతవ్యం కాంచనం భువి మానవైః।
న హ్యేతస్మాత్పరం లోకేష్వన్యత్పాపాత్ప్రముచ్యతే॥ 13-235-30 (90702) 
అత ఊర్ధ్వం ప్రవక్ష్యామి గవాం దానమనిందితే।
నహి గోభ్యః పరం దానం విద్యతే జగతి ప్రియే॥ 13-235-31 (90703) 
లోకాన్సిసృక్షుణా పూర్వం గావః సృష్టాః స్వయంభువా।
వృత్త్యర్థం సర్వభూతానాం తస్మాత్తా మాతరః స్మృతాః॥ 13-235-32 (90704) 
లోకజ్యేష్ఠా లోకవృత్త్యా ప్రవృత్తా
మయ్యాయత్తాః సోమనిష్యందభూతాః। 
సౌంయాః పుణ్యాః ప్రాణదాః కామదాశ్చ
తస్మాత్పూజ్యాః పుణ్యకామైర్మనుష్యైః॥  13-235-33 (90705) 
ధేనుం దత్త్వా నిభృతాం సుశీలాం
కల్యాణవత్సాం చ పయస్వినీం చ। 
యావంతి రోమాణి భవంతి తస్యా-
స్తావత్సమాః స్వర్గఫలాని భుంక్తే॥  13-235-34 (90706) 
ప్రయచ్ఛతే యః కపిలాం సచేలాం
సకాంస్యదోహాం కనకాగ్ర్యశృంగీం। 
పుత్రాశ్చ పౌత్రాంశ్చ కులం చ సర్వ-
మాసప్తమం తారయతే పరత్ర చ॥  13-235-35 (90707) 
అంతర్జాతాః క్రీతకా ద్యూతలబ్ధాః।
ప్రాణక్రీతాః సోదకాశ్చౌజసా వా। 
కృచ్ఛ్రోత్సృష్టాః పోషణార్థాగతాశ్చ
ద్వారైరేతైస్తాః ప్రలబ్ధాః ప్రదద్యాత్॥  13-235-36 (90708) 
కృసాయ బహుపుత్రాయ శ్రోత్రియాయాహితాగ్నయే।
ప్రదాయ నీరుజాం ధేనుం లోకాన్ప్రాప్నోత్యనుత్తమాన్॥ 13-235-37 (90709) 
నృశంసస్య కృతఘ్నస్య లుబ్ధస్యానృతవాదినః।
హవ్యకవ్యవ్యపేతస్య న దద్యాద్గాః కథంచన॥ 13-235-38 (90710) 
సమానవత్సాం యో దద్యాద్ధేర్నుం విప్రే పయస్వినీం।
సువృత్తాం వస్త్రసంఛన్నాం సోమలోకే మహీయతే॥ 13-235-39 (90711) 
సమానవత్సాం యో దద్యాత్కృష్ణాం ధేనుం పయస్వినీం।
సువృత్తాం వస్త్రసంఛన్నాం లోకాన్ప్రాప్నోత్యపాంపతేః॥ 13-235-40 (90712) 
హిరణ్యవర్ణాం పింగాక్షీం సవత్సాం కాంస్యదోహనాం।
ప్రదాయ వస్త్రసంపన్నాం యాంతి కౌకబేరసద్మనః॥ 13-235-41 (90713) 
వాయురేణుసవర్మాం చ సవత్సాం కాంస్యదోహనాం।
ప్రదాయ వస్త్రసంపన్నాం వాయులోకే మహీయతే॥ 13-235-42 (90714) 
సమానవత్సాం యో ధేనుం దత్త్వా గౌరీం పయస్వినీం।
సువృత్తాం వస్త్రసంఛన్నామగ్నిలోకే మహీయతే॥ 13-235-43 (90715) 
యువానం బలినం శ్యామం శతేన సహ యూథపం।
గవేంద్రం బ్రాహ్మణేంద్రాయ భూరిశృంగమలంకృతం॥ 13-235-44 (90716) 
ఋషభం యే ప్రయచ్ఛంతి శ్రోత్రియాణాం మహాత్మనాం।
ఐశ్వర్యమభిజాయంతే జాయమానాః పునఃపునః॥ 13-235-45 (90717) 
గవాం మూత్రపురీషాణి నోద్విజేన కదాచన।
న చాసాం మాంసమశ్నీయాద్గోషు భక్తః సదా భవేత్॥ 13-235-46 (90718) 
గ్రాసముష్టిం పరగవే దద్యాత్సంవత్సరం శుచి।
అకృత్వా స్వయమాహారం వ్రతం తత్సార్వకామికం॥ 13-235-47 (90719) 
గవాముభయతః కాలే నిత్యం స్వస్త్యయనం వదేత్।
న చాసాం చింతయేత్పాపమితి ధర్మవిదో విదుః॥ 13-235-48 (90720) 
గావః పవిత్రం పరమం గోషు లోకాః ప్రతిష్ఠితాః।
కథంచిన్నావమంతవ్యా గావో లోకస్య మాతరః॥ 13-235-49 (90721) 
తస్మాదేవ గవాం దానం విశిష్టమితి కథ్యతే।
గోషు పూజా చ భక్తిశ్చ నరస్యాయుష్యతాం వహేత్॥ 13-235-50 (90722) 
అతఃపరం ప్రవక్ష్యామి భూమిదానం మహాఫలం।
భూమిదానసమం దానం లోకే నాస్తీతి నిశ్చయః॥ 13-235-51 (90723) 
గృహయుక్క్షేత్రయుగ్వాఽపి భూమిభాగః ప్రదీయతే।
సుఖభోగం నిరాక్రోశం వాస్తుపూర్వం ప్రకల్ప్య చ॥ 13-235-52 (90724) 
గ్రహీతారమలంకృత్య వస్త్రపుష్పానులోపనైః।
సభృత్యం సపరీవారం భోజయిత్వా యథేష్టతః। 
యో దద్యాద్దక్షిణాం కాలే త్రిరద్భిర్గృహ్యతామితి॥  13-235-53 (90725) 
ఏవం భూంయాం ప్రదత్తాయాం శ్రద్ధయా వీతమత్సరైః।
యావత్తిష్ఠతి సా భూమిస్తావద్దత్తఫలం విదుః॥ 13-235-54 (90726) 
భూమిదః స్వర్గమారుహ్య రమతే శాశ్వతీః సమాః।
అచలా హ్యక్షయా భూమిః సర్వకామాందుధుక్షతి॥ 13-235-55 (90727) 
యత్కించిత్కురుతే పాపం పురుషో వృత్తికర్శితః।
అపి గోకర్ణమాత్రేణ భూమిదానన ముచ్యతే॥ 13-235-56 (90728) 
సువర్ణం రజతం వస్త్రం మణిముక్తావసూని చ।
సర్వమేతన్మహాభాగే భూమిదానే ప్రతిష్ఠితం॥ 13-235-57 (90729) 
భర్తుర్నిః శ్రేయసే యుక్తాస్త్యక్తాత్మానో రణే హతాః।
బ్రహ్మలోకాయ సంసిద్ధా నాతిక్రామంతి భూమిదం॥ 13-235-58 (90730) 
హలకృష్టాం మహీం దద్యాత్సర్వబీజఫలాన్వితాం।
సుకూపశరణాం వాఽపి సా భవేత్సర్వకామదా॥ 13-235-59 (90731) 
నిష్పన్నసస్యాం పృథివీం యో దదాతి ద్విజన్మనాం।
విముక్తః కలుషైః సర్వైః శకలోకం స గచ్ఛతి॥ 13-235-60 (90732) 
యథా జనిత్రీ క్షీరేణి స్వపుత్రమభివర్ధయేత్।
ఏవం సర్వఫలైర్భూమిర్దాతారమభివర్ధయేత్॥ 13-235-61 (90733) 
బ్రాహ్మణం వృత్తసంపన్నమాహితాగ్నిం శుచివ్రతం।
గ్రాహయిత్వా నిజాం భూమిం న యాంతి యమసాదనం॥ 13-235-62 (90734) 
యథా చంద్రమసో వృద్ధిరహన్యహని దృశ్యతే।
తథా భూమేః కృతం దానం సస్యేసస్యే వివర్ధతే॥ 13-235-63 (90735) 
యథా బీజాని రోహంతి ప్రకీర్ణాని మహీతలే।
తథా కామాః ప్రరోహంతి భూమిదానగుణార్జితాః॥ 13-235-64 (90736) 
పితరః పితృలోకస్థా దేవతాశ్చ దివి స్థితాః।
సంతర్పయంతి భోగైస్తం యో దదాతి వసుంధరాం॥ 13-235-65 (90737) 
దీర్ఘాయుష్యం వరాంగత్వం స్ఫీతాం చ శ్రియముత్తమాం।
పరత్ర లభతే మర్త్యః సంప్రదాయ వసుంధరాం॥ 13-235-66 (90738) 
ఏతత్సర్వం మయోద్దిష్టం భూమిదానస్య యత్ఫలం।
శ్రద్దధానైర్నరైర్నిత్యం శ్రావ్యమేతత్సనాతనం॥ 13-235-67 (90739) 
అతః పరం ప్రవక్ష్యామి కన్యాదానం యథావిధి।
కన్యా దేయా మహాదేవి పరేషామాత్మనోపి వా॥ 13-235-68 (90740) 
కన్యాం శుద్ధవ్రతాచారాం కులరూపసమన్వితాం।
యస్మై దిత్సతి పాత్రాయ తేనాపి భృశకామితాం॥ 13-235-69 (90741) 
ప్రథమం తత్సమాకల్ప్య బంధుభిః కృతనిశ్చయః।
కారయిత్వా గృహం పూర్వం దాసీదాసపరిచ్ఛదైః॥ 13-235-70 (90742) 
గృహోపకరణైశ్చైవ పశుధాన్యేన సంయుతాం।
తదర్థినే తదర్హాయ కన్యాం తాం సమలంకృతాం॥ 13-235-71 (90743) 
సవివాహం యథాన్యాయం ప్రచచ్ఛేదగ్నిసాక్షికం।
వృత్త్యాతీం యథా కృత్వా సద్గృహే తౌ నివేశయేత్॥ 13-235-72 (90744) 
ఏవం కృత్వా వధూదానం తస్య దానస్య గౌరవాత్।
ప్రేత్యభావే మహీయేత స్వర్గలోకే యథాసుఖం॥ 13-235-73 (90745) 
పునర్జాతస్య సౌభాగ్యం కులవృద్ధిం తథాఽఽప్నుయాత్॥  13-235-74 (90746) 
విద్యాదానం తథా దేవి పాత్రభూతాయ వై దదత్।
ప్రేత్యభావే లభేన్మర్త్యో మేధాం వృద్ధిం ధృతిం స్మృతిం॥ 13-235-75 (90747) 
అనురూపాయ శిష్యాయ యశ్చ విద్యాం ప్రయచ్ఛతి।
యథోక్తస్య ప్రదానస్య ఫలమానంత్యమశ్నుతే॥ 13-235-76 (90748) 
దాపనం త్వథ విద్యానాం దరిద్రేభ్యోఽర్థవేదనైః।
స్వయం దత్తేన తుల్యం స్యాదితి విద్ధి శుభాననే॥ 13-235-77 (90749) 
ఏవం తే కథితాన్యేవ మహాదానాని మానిని।
త్వత్ప్రియార్థం మయా దేవి భూయః శ్రోతుం కిమిచ్ఛసి॥ ॥ 13-235-78 (90750) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచత్రింశదధికద్విశతతమోఽధ్యాయః॥ 235 ॥





అనుశాసనపర్వ - అధ్యాయ 236

॥ శ్రీః ॥

13.236. అధ్యాయః 236 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణోమాంప్రతి తిలదానప్రకారతత్ఫలయోః కథనం॥ 1 ॥ తథా జలాన్నాదినానాదానఫలకథనం॥ 2 ॥ తథా సేతుకూపతటాకనిర్మాపణాదిధర్మఫలకథనం॥ 3 ॥

Mahabharata - Anushaasana Parva - Chapter Text

<a id="anuzAsana-13-236-1x"
name="anuzAsana-13-236-1x">ఉమోవాచ।

భగవందేవదేవేశ కథం దేయం తిలాన్వితం।
తస్య తస్య ఫలం బ్రూహి దత్తస్య చ కృతస్య చ॥ 13-236-1 (90751) 
మహేశ్వర ఉవాచ। 13-236-2x (7644) 
తిలకల్పవిధిం దేవి తన్మే శృణు సమాహితా॥  13-236-2 (90752) 
సమృద్ధైరసమృద్ధైర్వా తిలా దేయా విశేషతః।
తిలాః పవిత్రాః పాపఘ్నాః సుపుణ్యా ఇతి సంస్మృతాః॥ 13-236-3 (90753) 
న్యాయతస్తు తిలాఞ్శుద్ధాన్సంహృత్యాథ స్వశక్తినః।
తిలరాశిం పునః కుర్యాత్పర్వాతాభం సురస్నకం। 
మహాంతం యది వా స్తోకం నానాద్రవ్యసమన్వితం॥  13-236-4 (90754) 
సువర్ణరజతాభ్యాం చ మణిముక్తాప్రవాలకైః।
అలంకృత్య యథాయోగం సపతాకం సవేదికం। 
సభూషణం సవస్త్రం చ శయనాసనసంమితం॥  13-236-5 (90755) 
ప్రాయశః కౌముదీమాసే పౌర్ణమాస్యాం విశేషతః।
భోజయిత్వా చ విధివద్బ్రాహ్ంణానర్హతో బహూన్॥ 13-236-6 (90756) 
స్వయం కృతోపవాసశ్చ వృత్తశౌచసమన్వితః।
దద్యాత్ప్రదక్షిణీకృత్య తిలరాశిం సదక్షిణం॥ 13-236-7 (90757) 
ఏకస్యాపి బహూనాం వా దాతవ్యం భూతిమిచ్ఛతా।
తస్య దానఫలం దేవి అగ్నిష్టోమేన సంయుతం॥ 13-236-8 (90758) 
కేవలం వా తిలైరేవ భూమౌ కృత్వా గవాకృతిం।
సవస్త్రకం సరత్నం చ పుంసా గోదానకాంక్షిణా। 
తదర్హాయ ప్రదాతవ్యం తస్య గోదానతః ఫలం॥  13-236-9 (90759) 
శరావాంస్తిలసంపూర్ణాన్సహిరణ్యాన్సచంపకాన్।
నృపోఽదదద్బ్రాహ్మణాయ సు పుణ్యఫలభాగ్భవేత్॥ 13-236-10 (90760) 
ఏవం తిలమయం దేయం నరేణ హితమిచ్ఛతా।
నానాదానఫలం భూయః శృణు దేవి సమాహితా॥ 13-236-11 (90761) 
బలమాయుష్యమారోగ్యమన్నదానాల్లభేన్నరః।
పానీయదస్తు సౌభాగ్యం రసజ్ఞానం లభేన్నరః॥ 13-236-12 (90762) 
వస్త్రదానాద్వపుఃశోభామలంకారం లభేన్నరః।
దీపదో బుద్ధివైశద్యం ద్యుతిశోభాం లభేన్నరః॥ 13-236-13 (90763) 
రాజపీడావిమోక్షం తు ఛత్రదో లభతే ఫలం।
దాసీదాసప్రదానాత్తు భవేత్కర్మాంతభాఙ్నరః। 
దాసీదాసం చ వివిధం లభేత్ప్రేత్య గుణాన్వితం॥  13-236-14 (90764) 
యానాని వాహనం చైవ తదర్హాయ దదన్నరః।
పాదరోగపరిక్లేశాన్ముక్తః శ్వసనవాహవాన్। 
విచిత్ర రమణీయం చ లభతే యానవాహనం॥  13-236-15 (90765) 
ప్రతిశ్రయప్రదానం చ తదర్హాయ తదిచ్ఛతే।
వర్షాకాలే తు రాత్రౌ వా లభేత్పక్షబలం శుభం॥ 13-236-16 (90766) 
సేతుకూపతటాకానాం కర్తా తు లభతే నరః।
దీర్ఘాయుష్యం చ సౌభాగ్యం తతా ప్రేత్య గతిం శుభాం॥ 13-236-17 (90767) 
వృక్షసంరోపకో యస్తు ఛాయాపుష్పఫలప్రదః।
ప్రేత్యభావే లభేత్పుణ్యమభిగంయో భవేన్నరః॥ 13-236-18 (90768) 
యస్తు సంక్రమకృల్లోకే నదీషు జలహారిణాం।
లభేత్పుణ్యఫలం ప్రేత్య వ్యసనేభ్యో విమోక్షణం॥ 13-236-19 (90769) 
మార్గకృత్సతతం మర్త్యో భవేత్సంతానవాన్నరః।
కాయదోషవిముక్తస్తు తీర్థకృత్సతతం భవేత్॥ 13-236-20 (90770) 
ఔషధానాం ప్రదానాత్తు సతతం కృపయాఽన్వితః।
భవేద్వ్యాధివిహీనశ్చ దీర్ఘాయుశ్చ విశేషతః॥ 13-236-21 (90771) 
అనాథాన్పోషయేద్యస్తు కృపణాంధకపంగుకాన్।
స చ పుణ్యఫలం ప్రేత్య లభతే కృచ్ఛ్రమోక్షణం॥ 13-236-22 (90772) 
వేదగోష్ఠాః శుభాః శాలా భిక్షూణాం చ ప్రతిశ్రయం।
యః కుర్యాల్లభతే నిత్యం నరః ప్రేత్య ఫలం శుభం॥ 13-236-23 (90773) 
ప్రాసాదవాసం వివిధం యక్షశోభాం లభేత్పునః।
వివిధం వివిధాకారం భక్ష్యభోజ్యగుణాన్వితం॥ 13-236-24 (90774) 
రంయం తం దైవగోవాటం యః కుర్యాల్లభతే నరః।
ప్రేత్య భావే శుభాం జాతిం వ్యాధిమోక్షం తథైవ చ॥ 13-236-25 (90775) 
ఏవం నానావిధం ద్రవ్యం దానకర్తా లభేత్ఫలం॥  13-236-26 (90776) 
ఉమోవాచ। 13-236-27x (7645) 
కృతం దత్తం యథా యావత్తస్య తల్లభతే ఫలం।
ఏతన్మే దేవదేవేశ తత్ర కౌతూహలం మహత్॥ 13-236-27 (90777) 
మహేశ్వర ఉవాచ। 13-236-28x (7646) 
ప్రేత్యిభావే శృణు ఫలం దత్తస్య చ కృతస్య చ।
దానం షంగుణయుక్తం తు తదర్హాయ యథావిధిః। 
యథావిభవతో దానం దాతవ్యమితి మానవైః॥  13-236-28 (90778) 
బుద్ధిమాయుష్యమారోగ్యం బలం భాగ్యం తథాఽఽగమం।
రూపేణ సప్తధా భూత్వా మానుష్యం ఫలతి ధ్రువం॥ 13-236-29 (90779) 
ఇదం దత్తమిదం దేయమిత్యేవం ఫలకాంక్షయా।
యద్దత్తం తత్తదేవ స్యాన్న తు కించన లభ్యతే॥ 13-236-30 (90780) 
ధ్రువం దేవ్యత్తమే దానం మధ్యమే త్వధమం ఫలం॥ ॥  13-236-31 (90781) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్త్రింశదధికద్విశతతమోఽధ్యాయః॥ 236 ॥

Mahabharata - Anushaasana Parva - Chapter Footnotes

7-236-10 సహిరణ్యాన్సవస్త్రకానితి థ.పాఠః॥





అనుశాసనపర్వ - అధ్యాయ 237

॥ శ్రీః ॥

13.237. అధ్యాయః 237 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి యజ్ఞప్రశంసనం॥ 1 ॥ తథా దేవానాం పూజాదిఫలకథనం॥ 2 ॥ తథా దేవానాం మనుష్యచింతితవిజ్ఞానసామర్థ్యకథనం॥ 3 ॥

Mahabharata - Anushaasana Parva - Chapter Text

<a id="anuzAsana-13-237-1x"
name="anuzAsana-13-237-1x">ఉమోవాచ।

భగవందేవదేవేశ విశిష్టం యజ్ఞముచ్యతే।
లౌకికం వైదికం చైవ తన్మే శంసితుమర్హసి॥ 13-237-1 (90782) 
మహేశ్వర ఉవాచ। 13-237-2x (7647) 
దేవతానాం తు పూజా యా యజ్ఞేష్వేవ సమాహితా।
యజ్ఞా వేదేష్వధీతాశ్చ వేదా బ్రాహ్మణసంయుతాః॥ 13-237-2 (90783) 
ఇదం తు సకలం దివ్యం దివి వా భువి వా ప్రియే।
యజ్ఞార్థం విద్ధి తత్సృష్టం లోకానాం హితకాంయయా॥ 13-237-3 (90784) 
ఏవం విజ్ఞాయ తత్కర్తా సదారః సతతం ద్విజః।
ప్రేత్యభావే లభేల్లోకాన్బ్రహ్మకర్మసమాధినా॥ 13-237-4 (90785) 
బ్రాహ్మణేష్వేవ తద్బ్రహ్మ నిత్యం దేవి సమాహితం।
తస్మాద్విప్రైర్యథాశాస్త్రం విధిదృష్టేన కర్మణా॥ 13-237-5 (90786) 
యజ్ఞకర్మి కృతం సర్వం దేవతా అభితర్పయేత్।
బ్రాహ్మణాః క్షత్రియాశ్చైవ యజ్ఞార్థం ప్రాయశః స్మృతాః॥ 13-237-6 (90787) 
అగ్నిష్టోమాదిభిర్యజ్ఞైర్వేదేషు పరికల్పితైః।
సుశుద్ధైర్యజమానైస్చ ఋత్విగ్భిశ్చ యథావిధిః। 
శుద్ధైర్ద్రవ్యోపకరణైర్యష్టవ్యమితి నిశ్చయః॥  13-237-7 (90788) 
తథా కృతేషు యజ్ఞేషు దేవానాం తోషణం భవేత్।
తుష్టేషు సర్వదేవేషు యజ్వా యజ్ఞఫలం లభేత్॥ 13-237-8 (90789) 
దేవాః సంతోషితా యజ్ఞైర్లోకాన్సంవర్ధయంత్యుత।
ఉభయోర్లోకయోర్భూతిర్దేవి యజ్ఞే ప్రదృశ్యతే॥ 13-237-9 (90790) 
తస్మాద్యజ్వా దివం గత్వా అమరైః సహ మోదతే।
నాస్తి యజ్ఞసమం దానం నాస్తి యజ్ఞసమో నిధిః॥ 13-237-10 (90791) 
సర్వధర్మసముద్దేశో దేవి యజ్ఞే సమాహితః।
ఏషా యజ్ఞకృతా పూజా లౌకికీమపరాం శృణు॥ 13-237-11 (90792) 
దేవసత్కారముద్దిశ్య క్రియతే లౌకికోత్సవః॥  13-237-12 (90793) 
దేవగోష్ఠేఽధిసంస్కృత్య చోత్సవం యః కరోతి వై।
యాగాందేవోపహారాంశ్చ శుచిర్భూత్వా యథావిధి। 
దేవాన్సంతోషయిత్వా స దేవి ధర్మమవాప్నుయాత్॥  13-237-13 (90794) 
గంధమాల్యైశ్చ వివిధైః పరమాన్నేన ధూపనైః।
బహ్వీభిః స్తుతిభిశ్చైవ స్తువద్భిః ప్రయతైర్నరైః॥ 13-237-14 (90795) 
నృత్తైర్వాద్యైశ్చ గాంధర్వైరన్యైర్దృష్టివిలోభనైః।
దేవసత్కారముద్దిశ్య కుర్వతే యే నరా భువి॥ 13-237-15 (90796) 
తేషాం భక్తికృతేనైవ సత్కారేణైవ పూజితాః।
తేనైవ తోషం సంయాంతి దేవి దేవాస్త్రివిష్టపే॥ 13-237-16 (90797) 
మానుషైశ్చోపకారైర్వా శుచిభిః సత్పరాయణైః।
బ్రహ్మచర్యపరైరేతత్కృతం ధర్మఫలం లభేత్॥ 13-237-17 (90798) 
కేవలైః స్తుతిభిర్దేవి గంధమాల్యసమాహితైః।
ప్రయతైః శుద్ధగాత్రైస్తు శుద్ధదేశే సుపూజితాః। 
సంతోషం యాంతి తే దేవా భక్తైః సంపూజితాస్తథా॥  13-237-18 (90799) 
దేవాన్సంతోషయిత్వైవ దేవి ధర్మమవాప్నుయాత్॥  13-237-19 (90800) 
ఉమోవాచ। 13-237-20x (7648) 
త్రివిష్టపస్థా వై భూమౌ దేవా మానుషచేష్టితం।
కథం జ్ఞాస్యంతి విధివత్తన్మే శంసితుమర్హసి॥ 13-237-20 (90801) 
మహేశ్వర ఉవాచ। 13-237-21x (7649) 
తదహం తేప్రవక్ష్యామి యథా తైర్విద్యతే ప్రియే।
ప్రాణినాం తు శరీరేషు అంతరాత్మా వ్యవస్థితః॥ 13-237-21 (90802) 
ఆత్మానం పరమం దేవమితి విద్ధి శుభేక్షణే।
ఆత్మా మనోవ్యవస్థానాత్సర్వం వేత్తి శుభాశుభం॥ 13-237-22 (90803) 
ఆత్మైవ దేవాస్తద్విద్యురవ్యగ్రమనసా కృతం।
సతాం మనోవ్యవస్థానాచ్ఛుభం భవతి వై నృణాం॥ 13-237-23 (90804) 
తస్మాద్దేవాఽభిసంపూజ్యా బ్రాహ్మణానాం తథైవ చ।
యజ్ఞాశ్చ ధర్మకార్యాణి గురుపూజా చ శోభనే॥ 13-237-24 (90805) 
శుద్ధగాత్రైర్వ్రతయుతైస్తన్మయైస్తత్పరాయణైః।
ఏవం వ్యవస్థితైర్నిత్యం కర్తవ్యమితి నిశ్చయః॥ 13-237-25 (90806) 
ఏవం కృత్వా శుభాకాంక్షీ పరత్రేహ చ మోదతే।
అన్యథా మన ఆవిశ్య కృతం న ఫలతి ప్రియే। 
ఋతేఽపి తు మనో దేవి అశుభం ఫలతి ధ్రువం॥ ॥  13-237-26 (90807) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తత్రింశదధికద్విశతతమోఽధ్యాయః॥ 237 ॥





అనుశాసనపర్వ - అధ్యాయ 238

॥ శ్రీః ॥

13.238. అధ్యాయః 238 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి శ్రాద్ధవిధానాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-238-1x"
name="anuzAsana-13-238-1x">ఉమోవాచ।

పితృమేధః కథం దేవ తన్మే శంసితుమర్హసి।
సర్వేషాం పితరః పూజ్యాః సర్వసంపత్ప్రదాయినః॥ 13-238-1 (90808) 
మహేశ్వ ఉవాచ। 13-238-2x (7650) 
పితృమేధం ప్రవక్ష్యామి యథావత్తన్మనా శృణు।
దేశకాలౌ విధానం చ తత్క్రియాయాః శుభాశుభం॥ 13-238-2 (90809) 
లోకేషు పితరః పూజ్యా దేవతానాం చ దేవతాః।
శుచయో నిర్మలాః పుణ్యా దక్షిణాం దిశమాశ్రితాః॥ 13-238-3 (90810) 
యథా వృష్టిం ప్రతీక్షంతే భూమిష్ఠాః సర్వజంతవః।
పితరశ్చ తథా లోకే పితృమేధం శుభేక్షణే॥ 13-238-4 (90811) 
తస్య దేశాః కురుక్షేత్రం గయా గంగా సరస్వతీ।
ప్రభాసం పుష్కరం చేతి తేషు దత్తం మహాఫలం॥ 13-238-5 (90812) 
తీర్థాని సరితః పుణ్యా వివిక్తాని వనాని చ।
నదీనాం పులినానీతి దేశాః శ్రాద్ధస్య పూజితాః॥ 13-238-6 (90813) 
మాఘప్రోష్ఠపదౌ మాసౌ శ్రాద్ధకర్మణి పూజితౌ।
పక్షయోః కృష్ణపక్షశ్చ పూర్వపక్షాత్ప్రశస్యతే॥ 13-238-7 (90814) 
అమావాస్యాం త్రయోదశ్యాం నవంయాం ప్రతిపత్సు చ।
తిథిష్వేతాసు తుష్యంతి దత్తేనేహ పితామహాః॥ 13-238-8 (90815) 
పూర్వాహ్ణే శుక్లపక్షే చ రాత్రౌ జన్మదినేషు వా।
యుగ్మేష్వహస్సు చ శ్రాద్ధం న చ కుర్వీత పండితః॥ 13-238-9 (90816) 
ఏష కాలో మయా ప్రోక్తః పితృమేధస్య పూజితః।
యస్మింశ్చ బ్రాహ్ంణం పాత్రం పశ్యేత్కాలః స చ స్మృతః॥ 13-238-10 (90817) 
అపాంక్తేయా ద్విజా వర్జ్యా గ్రాహ్యాస్తే పంక్తిపావనాః।
భోజయేద్యది పాపిష్ఠాఞ్శ్రాద్ధేషు నరకం వ్రజేత్॥ 13-238-11 (90818) 
వృత్తశ్రుతకులోపేతాన్సకలత్రాన్గుణాన్వితాన్।
తదర్హాఞ్శ్రోత్రియాన్విద్ధి బ్రాహ్మణానయుజః శుభే॥ 13-238-12 (90819) 
ఏతాన్నిమంత్రయోద్విద్వాన్పూర్వేద్యుః ప్రాతరేవ వా।
తత్ర శ్రాద్ధక్రియాం పశ్చాదారభేత యథావిధి॥ 13-238-13 (90820) 
త్రీణి శ్రాద్ధే పవిత్రాణి దౌహిత్రః కుతపస్తిలాః।
త్రీణి చాత్ర ప్రశంసంతి శౌచమక్రోధమత్వరా॥ 13-238-14 (90821) 
కుతపః ఖంగపాత్రం చ కుశా దర్భాస్తిలా మధు।
కాలశాకం గజచ్ఛాయా పవిత్రం శ్రాద్ధకర్మసు॥ 13-238-15 (90822) 
తిలానవకిరేత్తత్ర నానావర్ణాన్సమంతతః।
అశుద్ధం పితృయజ్ఞశ్చ తిలైః శుధ్యతి శోభనే॥ 13-238-16 (90823) 
నీలకాషాయవస్త్రం చ భిన్నవర్ణం నవవ్రణం।
హీనాంగమశుచిం వాఽపి వర్జయేత్తత్ర దూరతః॥ 13-238-17 (90824) 
కుక్కుటాంశ్చ వరాహాంశ్చ నగ్నం క్లీబం రజస్వలాం।
ఆయసం త్రపుసీసం చ శ్రాద్ధకర్మణి వర్జయేత్॥ 13-238-18 (90825) 
మాంసైః ప్రీణంతి పితరో ముద్గమాషయవైరిహ।
శశరౌరవమాంసేన షణ్మాసం తృప్తిరిష్యతే॥ 13-238-19 (90826) 
సంవత్సరం చ గవ్యేన హవిషా పాయసేన చ।
వార్ధ్రీణసస్య మాంసేన తృప్తిర్ద్వాదశవార్షికీ॥ 13-238-20 (90827) 
ఆనంత్యాయ భవేద్దత్తం ఖంగమాంసం పితృక్షయే।
పాయసం సతిలం క్షౌద్రం ఖంగమాంసేన సంమితం॥ 13-238-21 (90828) 
మహాశకలినో మస్యాశ్ఛాగో వా సర్వలోహితః।
కాలశాకమితీత్యేవ తదానంత్యాయ కల్పితం॥ 13-238-22 (90829) 
సాపూపం సామిషం స్నిగ్ధమాహారముపకల్పయేత్।
ఉపకల్ప్య తదాహారం బ్రాహ్మణానర్చయేత్తతః॥ 13-238-23 (90830) 
శ్మశ్రుకర్మశిరః స్నాతాన్సమారోప్యాసనం క్రమాత్।
సుగంధమాల్యాభరణైః స్నగ్భిరేతాన్విభూషయేత్॥ 13-238-24 (90831) 
అలంకృత్యోపవిష్టాంస్తాన్పిండావాపం నివేదయేత్॥  13-238-25 (90832) 
తతః ప్రస్తీర్య దర్భాణాం ప్రస్తరం దక్షిణాముఖం।
తత్సమీపేఽగ్నిమిద్ధ్వా చ స్వధాం చ జుహుయాత్తతః। 
సమీపే త్వగ్నీషోమాభ్యాం పితృభ్యో జుహుయాత్తదా॥  13-238-26 (90833) 
తథా దర్భేషు పిండాంస్త్రీన్నిర్వపేద్దక్షిణాముఖః।
అపసవ్యమపాంగుష్ఠం నామధేయపురస్కృతం॥ 13-238-27 (90834) 
ఏతేన విధినా దత్తం పితౄణామక్షయం భవేత్।
తతో విప్రాన్యథాశక్తి పూజయేన్నియతః శుచిః। 
సదక్షిణం ససంభారం యథా తుష్యంతి తే ద్విజాః॥  13-238-28 (90835) 
యత్ర తత్క్రియతే తత్ర న జల్పన్న జపేన్మిథః।
నియంయ వాచ్యం దేహం చ శ్రాద్ధకర్మ సమారభేత్॥ 13-238-29 (90836) 
తతో నిర్వపనే వృత్తే తాన్పిండాంస్తదనంతరం।
బ్రాహ్మణోఽగ్నిరజో గౌర్వా భక్షయేదప్సు వా క్షిపేత్॥ 13-238-30 (90837) 
పత్నీం వా మధ్యమం పిండం పుత్రకామో హి ప్రాశయేత్।
ఆధత్త పితరో గర్భం కుమారం పుష్కరస్రజం॥ 13-238-31 (90838) 
తృప్తానుత్థాప్య తాన్విప్రానన్నశేషం నివేదయేత్।
తచ్ఛేషం బహుభిః పశ్చాత్సభృత్యో భక్షయేన్నరః॥ 13-238-32 (90839) 
ఏష ప్రోక్తః సమాసేన పితృయజ్ఞః సనాతనః।
పితరస్తేన తుష్యంతి కర్తా చ ఫలమాప్నుయాత్॥ 13-238-33 (90840) 
అహన్యహని వా కుర్యాన్మాసేమాసేఽథవా పునః।
సంవత్సరం ద్విః కుర్యాచ్చ చతుర్వాఽపి స్వశక్తితః॥ 13-238-34 (90841) 
దీర్ఘాయుశ్చ భవేత్స్వస్థః పితృమేధేన వా పునః।
సపుత్రో బహుభృత్యశ్చ ప్రభూతధనధాన్యవాన్॥ 13-238-35 (90842) 
శ్రాద్ధదః స్వర్గమాప్నోతి నిర్మలం వివిధాత్మకం।
అప్సరోగణసంఘుష్టం విరజస్కమనంతరం॥ 13-238-36 (90843) 
శ్రాద్ధాని పుష్టికామా వై యే ప్రకుర్వంతి పండితాః।
తేషాం పుష్టిం ప్రజాం చైవ దాస్యంతి పితరః సదా॥ 13-238-37 (90844) 
ధన్యం యశస్యమాయుష్యం స్వర్గ్యం శత్రువినాశనం।
కులసంధారకం చేతి శ్రాద్ధమాహుర్మనీషిణః॥ 13-238-38 (90845) 
ఉమోవాచ। 13-238-39x (7651) 
భగవందేవదేవేశ మృతాస్తే భువి జంతవః।
నానాజాతిషు జాయంతే శీఘ్రం కర్మవశాత్పునః॥ 13-238-39 (90846) 
పితరః స్వస్తి తే తత్ర కథం తిష్ఠంతి దేవవత్।
పితౄణాం కతమో దేశః పిండానశ్నంతి వై కథం॥ 13-238-40 (90847) 
అన్నే దత్తే మృతానాం తు కథమాప్యాయనం భవేత్।
ఏవం మయా సంశయితం భగవన్వక్తుమర్హసి॥ 13-238-41 (90848) 
నారద ఉవాచ। 13-238-42x (7652) 
ఏతద్విరుద్ధం పృచ్ఛంత్యాం రుద్రాణ్యాం పరిషద్భృశం।
బభూవ సర్వా ముదితా శ్రోతుం హి పరమం హితం॥ 13-238-42 (90849) 
మహేశ్వర ఉవాచ। 13-238-43x (7653) 
స్థానే సంశయితం దేవి శృణు కల్యాణి తత్వతః।
గుహ్యానాం పరమం గుహ్యం హితానాం పరమం హితం॥ 13-238-43 (90850) 
యథా దేవగణా దేవి తథా పితృగణాః ప్రియే।
దక్షిణస్యాం దిశి శుభే సర్వే పితృగణాః స్థితాః॥ 13-238-44 (90851) 
ప్రేతానుద్దిశ్య యా పూజా క్రియతే మానుషైరిహ।
తేన తుష్యంతి పితరో న ప్రేతాః పితరః స్మృతాః॥ 13-238-45 (90852) 
ఉత్తరస్యాం యథా దేవా రమంతే యజ్ఞకర్మభిః।
దక్షిణస్యాం తథా దేవి తుష్యంతి వివిధైర్మఖైః॥ 13-238-46 (90853) 
ద్వివిధం క్రియతే కర్మ హవ్యకవ్యసమాశ్రితం।
తయోర్హవ్యక్రియా దేవాన్కవ్యమాప్యాయతే పితౄన్।  13-238-47 (90854) 
ప్రసవ్యం మంగలైర్ద్రవ్యైర్హవ్యకర్మ విధీయతే।
అపసవ్యమమంగల్యైః కవ్యం చాపి విధీయతే॥ 13-238-48 (90855) 
సదేవాసురగంధర్వాః పితౄనభ్యర్చయంతి చ।
ఆప్యాయంతే చ తే శ్రాద్ధైః పునరాప్యాయయంతి తాన్॥ 13-238-49 (90856) 
అనిష్టా చ పితౄన్పూర్వం యః క్రియాం ప్రకరోతి చేత్।
రక్షాంసి చ పిశాచాశ్చ ఫలం భోక్ష్యంతి తస్య తత్॥ 13-238-50 (90857) 
హవ్యకవ్యక్రియాస్తస్మాత్కర్తవ్యా భువి మానుషైః।
కర్మక్షేత్రం హి మానుష్యం తదన్యత్ర న విద్యతే॥ 13-238-51 (90858) 
కవ్యేన సంతతిర్దృష్టా హవ్యే భూతిః పృథగ్విధాః।
ఇతి తే కథితం దేవి దేవగుహ్యం సనాతనం॥ ॥ 13-238-52 (90859) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టత్రింశదధికద్విశతతమోఽధ్యాయః॥ 238 ॥





అనుశాసనపర్వ - అధ్యాయ 239

॥ శ్రీః ॥

13.239. అధ్యాయః 239 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి దానత్రైవిధ్యాత్తత్ఫలత్రైవిధ్యాదికథనం॥ 1 ॥ తథా దానఫలస్య పంచవిధత్వప్రతిపాదనం॥ 2 ॥ తథా నానాధర్మతత్ఫలప్రతిపాదనం॥ 3 ॥

Mahabharata - Anushaasana Parva - Chapter Text

<a id="anuzAsana-13-239-1x"
name="anuzAsana-13-239-1x">ఉమోవాచ।

ఏవం కృతస్య ధర్మస్య శ్రోతుమిచ్ఛాంయహం ప్రభో।
ప్రమాణం ఫలమానానాం తన్మే శంసితుమర్హసి॥ 13-239-1 (90860) 
మహేశ్వర ఉవాచ। 13-239-2x (7654) 
ప్రమాణకల్పనాం దేవి దానస్య శృణు భామిని॥  13-239-2 (90861) 
యత్సారస్తు నరో లోకే తద్దానం చోత్తమం స్మృతం।
సర్వదానవిధిం ప్రాహుస్తదేవ భువి శోభనే॥ 13-239-3 (90862) 
ప్రస్థం సారం దరిద్రస్య శతం కోటిధనస్య చ।
ప్రస్థసారస్తు తత్ప్రస్థం దదన్మహదషాప్నుయాత్॥ 13-239-4 (90863) 
కోటిసారస్తు తాం కోటిం దదాన్మహదవాప్నుయాత్।
ఉభయం తన్మహత్తచ్చ ఫలేనైవ సమం స్మృతం॥ 13-239-5 (90864) 
ధర్మార్థకామభోగేషు శక్త్యభావస్తు మధ్యమం।
స్వద్రవ్యాదతిహీనం తు తద్దానమధమం స్మృతం॥ 13-239-6 (90865) 
శృణు దత్తస్య వై దేవి పంచధా ఫలకల్పనాం।
ఆనంత్యం చ మహచ్చైవ సమం హీనం హి పాతకం॥ 13-239-7 (90866) 
తేషాం విశేషం వక్ష్యామి శృణు దేవి సమాహితా।
దుస్త్యజస్య చ వై దానం పాత్ర ఆనంత్యముచ్యతే॥ 13-239-8 (90867) 
దానం షంగుణయుక్తం తు మహదిత్యభిధీయతే।
యథాశ్రద్ధం తు వై దానం యథార్హం సమముచ్యతే॥ 13-239-9 (90868) 
గుణతస్తు తథా హీనం దానం హీనమితి స్మృతం।
దానం పాతకమిత్యాహుః షడ్గుణానాం విపర్యయే॥ 13-239-10 (90869) 
దేవలోకే మహత్కాలమాంత్యస్య ఫలం విదుః।
మహతస్తు తథా కాలం స్వర్గలోకే తు పూజ్యతే॥ 13-239-11 (90870) 
సమస్య తు తదా దానం మానుష్యం భోగమావహేత్।
దానం నిష్ఫలమిత్యాహుర్విహీనం క్రియయా శుభే॥ 13-239-12 (90871) 
అథవా ంలేచ్ఛదేశేషు తత్ర తత్ఫలతాం వ్రజేత్।
నరకం ప్రేత్య తిర్యక్షు గచ్ఛేదశుభదానతః॥ 13-239-13 (90872) 
ఉమోవాచ। 13-239-14x (7655) 
అశుభస్యాపి దానస్య శుభం స్యాచ్చ ఫలం కథం॥  13-239-14 (90873) 
మహేశ్వర ఉవాచ। 13-239-15x (7656) 
మనసా తత్వతః శుద్ధమానృశంస్యపురఃసరం।
ప్రీత్యా తు సర్వదానాని దత్త్వా ఫలమవాప్నుయాత్॥ 13-239-15 (90874) 
రహస్యం సర్వదానానామేతద్విద్ధి శుభేక్షణే।
అన్యాని ధర్మకార్యాణి శృణు సద్భిః కృతాని చ॥ 13-239-16 (90875) 
ఆరామదేవగోష్ఠాని సంక్రమాః కూప ఏవ చ।
గోవాటశ్చ తటాకశ్చ సభా శాలా చ సర్వశః॥ 13-239-17 (90876) 
పాషండావసథశ్చైవ పానీయం గోతృణాని చ।
వ్యాధితానాం చ భైషజ్యమనాథానాం చ పోషణం॥ 13-239-18 (90877) 
అనాథశవసంస్కారస్తీర్థమార్గవిశోధనం।
వ్యసనాభ్యవపత్తిశ్చ సర్వేషాం చ స్వశక్తితః॥ 13-239-19 (90878) 
ఏతత్సర్వం సమాసేన ధర్మకార్యమితి స్మృతం।
తత్కర్తవ్యం మనుష్యేణ స్వశక్త్యా శ్రద్ధయా శుభే॥ 13-239-20 (90879) 
ప్రేత్యభావే లభేత్పుణ్యం నాస్తి తత్ర విచారణా।
రూపం సౌభాగ్యమారోగ్యం బలం సౌఖ్యం లభేన్నరః। 
స్వర్గో వా మానుషే వాఽపి తైస్తైరాప్యాయతే హి సః॥  13-239-21 (90880) 
ఉమోవాచ। 13-239-22x (7657) 
భగవన్లోకపాలేశ ధర్మస్తు కతిభేదకః।
దృశ్యతే పరితః సద్భిస్తన్మే శంసితుమర్హసి॥ 13-239-22 (90881) 
మహేశ్వర ఉవాచ। 13-239-23x (7658) 
శృణు దేవి సముద్దేశాన్నానాత్వం ధర్మసంకటే।
ధర్మా బహువిధా లోకే శ్రుతిభేదముఖోద్భవాః॥ 13-239-23 (90882) 
స్మృతిధర్మశ్చ బహుధా సద్భిరాచార ఇష్యతే॥  13-239-24 (90883) 
దేశధర్మాశ్చ దృశ్యంతే కులధర్మాస్తథైవ చ।
జాతిధర్మాశ్చ వై ధర్మా గణధర్మాశ్చ శోభనే॥ 13-239-25 (90884) 
శరీరకాలవైషంయాదాపద్ధర్మశ్చ దృశ్యతే।
ఏతద్ధర్మస్య నానాత్వం క్రియతే లోకవాసిభిః॥ 13-239-26 (90885) 
కారణాత్తత్రతత్రైవ ఫలం ధర్మస్య చేష్యతే।
తత్కారణసమాయోగే లభేత్కుర్వన్ఫలం నరః॥ 13-239-27 (90886) 
అన్యథా న లభేత్పుణ్యమతదర్హః సమావిశేత్।
ఏవం ధర్మస్య నానాత్వం ఫలం కుర్వల్లఁభేన్నరః॥ 13-239-28 (90887) 
శ్రౌతస్మార్తస్తు ధర్మాణాం ప్రాకృతో ధర్మ ఉచ్యతే।
ఇతి తే కథితం దేవి భూయః శ్రోతుం కిమిచ్ఛసి॥ ॥ 13-239-29 (90888) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనచత్వారింశదధికద్విశతతమోఽధ్యాయః॥ 239 ॥





అనుశాసనపర్వ - అధ్యాయ 240

॥ శ్రీః ॥

13.240. అధ్యాయః 240 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి భద్రాశ్వకేతుమాలాదిఖండానాం సుకృతినాం భోగస్థానత్వాదిప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-240-1x"
name="anuzAsana-13-240-1x">ఉమోవాచ।

భగవన్సర్వభూతేశ పురమర్దన శంకర।
శ్రుతం పాపకృతాం దుఃఖం యమలోకే వరప్రద॥ 13-240-1 (90889) 
శ్రోతుమిచ్ఛాంయహం దేవ నృణాం సుకృతకర్మణాం।
కథం తే భుంజతే భోగాన్స్వర్గలోకే మహేశ్వర॥ 13-240-2 (90890) 
కథితాః కీదృశా లోకా నృణాం సుకృతకారిణాం।
ఏతన్మే వద దేవశ శ్రోతుం కౌతూహలం హి మే॥ 13-240-3 (90891) 
మహేశ్వర ఉవాచ। 13-240-4x (7659) 
శృణు కల్యాణి తత్సర్వం యత్త్వమిచ్ఛసి శోభనే।
వివిధాః పుణ్యలోకాస్తే కర్మకర్మణ్యతాం గతాః॥ 13-240-4 (90892) 
మేరుం హి కనకాత్మానం పరితః సర్వతోదిశం।
భద్రాశ్చః కేతుమాలశ్చ ఉత్తరాః కురవస్తథా॥ 13-240-5 (90893) 
జంబూవనాదయః స్వర్గా ఇత్యేతే కర్మవర్జితాః।
తేషు భూత్వా స్వయంభూతాః ప్రదృశ్యతే యతస్తతః॥ 13-240-6 (90894) 
యోజనానాం సహస్రం చ ఏకైకం మానమాత్రయా।
నిత్యం పుష్పఫలోపేతాస్తత్ర వృక్షాః సమంతతః॥ 13-240-7 (90895) 
ఆసక్తవస్త్రాభరణాః సర్వే కనకసన్నిభాః।
ద్విరేఫాశ్చాండజాస్తత్ర ప్రవాలమణిసన్నిభాః। 
విచిత్రాశ్చ మనోజ్ఞాశ్చ కూజితైః శోభయంతి తాన్॥  13-240-8 (90896) 
కుశేశయవనచ్ఛన్నా నలిన్యశ్చ మనోరమాః।
తత్ర వాంత్యనిలా నిత్యం దివ్యగంధసుఖావహాః॥ 13-240-9 (90897) 
సర్వే చాంలానమాల్యాశ్చ విరజోంబరసంవృతాః।
ఏవం బహువిధా దేవి దివ్యభోగాః సుఖావహాః॥ 13-240-10 (90898) 
స్త్రియశ్చ పురుషాశ్చైవ సర్వే సుకృతకారిణః।
రమంతే తత్ర చాన్యోన్యం కామరాగసమన్వితాః॥ 13-240-11 (90899) 
మనోహరా మహాభాగాః సర్వే లలితకుండలాః।
ఏవం తత్ర స్థితా మర్త్యాః ప్రమదాః ప్రియదర్శనాః॥ 13-240-12 (90900) 
నానాభావసమాయుక్తా యౌవనస్థాః సదైవ తు।
యువత్యః కల్పితాస్తత్ర కామజా లలితాస్తథా॥ 13-240-13 (90901) 
మనోనుకూలా మధురా భోగినాముపకల్పితాః।
ప్రమదాశ్చోద్భవంత్యేవ స్వర్గలోకే యథా తథా॥ 13-240-14 (90902) 
ఏవంవిధాః స్త్రియశ్చాత్ర పురుషాశ్చ పరస్పరం।
రమంతే చేంద్రియైః స్వస్థై శరీరైర్భోగసంస్కృతైః॥ 13-240-15 (90903) 
కామహర్షగుణాభ్యస్తా నాన్యే క్రోధాదయః ప్రియే।
క్షుత్పిపాసా న చాస్త్యత్రి గాత్రక్లేశాశ్చ శోభనే॥ 13-240-16 (90904) 
సర్వతో రమణీయం చ సర్వత్ర కుసుమాన్విం।
యావత్పుణ్యఫలం తావద్దృశ్యంతే బహుసంగతాః। 
నిరంతరం భోగయుతా రమంతే స్వర్గవాసినః॥  13-240-17 (90905) 
తత్ర భోగాన్యథాయోగం భుక్త్వా పుణ్యక్షయాత్పునః।
నశ్యంతి జాయమానాస్తే శరీరైః సహసా ప్రియే॥ 13-240-18 (90906) 
స్వర్గలోకాత్పరిభ్రష్టాః జాయంతే మానుషే పునః।
పూర్వపుణ్యావశేషేణ విశిష్టాః సంభవంతి తే॥ 13-240-19 (90907) 
ఏషా స్వర్గగతిః ప్రోక్తా పృచ్ఛంత్యాస్తవ భామిని।
అత ఊర్ధ్వం పదాన్యష్టౌ సుకర్మాణి శృణు ప్రియే। 
భోగయుక్తాని పుణ్యాని ఉచ్ఛ్రితాని పరస్పరం॥  13-240-20 (90908) 
విద్యాధరాః కింపురుషా యక్షగంధర్వకిన్నరాః।
అప్సరోదానవా దేవా యథాక్రమముదాహృతాః॥ 13-240-21 (90909) 
తేషు స్థానేషు జాయంతే ప్రాణినాః పుణ్యకర్మణః।
తేషామపి చ యే లోకాః స్వర్గలోకోపమాః స్మృతాః॥ 13-240-22 (90910) 
స్వర్గవత్తత్ర తే భోగాన్భుంజతే చ రమంతి చ।
రూపసత్వబలోపేతాః సర్వే దీర్ఘాయుషస్తథా॥ 13-240-23 (90911) 
తేషాం సర్వక్రియారంభో మానుషేష్వివ దృశ్యతే।
అతిమానుషమైశ్వర్యమత్ర మాయాబలాత్కృతం॥ 13-240-24 (90912) 
జరాప్రసూతిమరణం తేషు స్థానేషు దృశ్యతే।
గుణా దోషాశ్చ సంత్యత్ర ఆకాశగమనం తథా॥ 13-240-25 (90913) 
అంతర్ధానం బలం సత్త్వమాయుశ్చ చిరజీవితం।
తపోవిశేషజ్జాయంతే యథా కర్ంణి భామిని॥ 13-240-26 (90914) 
దేవలోకే ప్రవృత్తిస్తు తేషామేవ విధీయతే।
న తథా దేవలోకో హి తద్విశిష్టాః సురాః స్మృతాః॥i  13-240-27 (90915) 
తత్ర భోగమనిర్దేశ్యమమృతత్వం చ విద్యతే।
విమానగమనం నిత్యమప్సరోగణసేవితం॥ 13-240-28 (90916) 
ఏవమన్యచ్చ తత్కర్మ దేవతాభ్యో విశిష్యతే।
ప్రత్యక్షం తవ తత్సర్వం దేవలోకే ప్రవర్తనం॥ 13-240-29 (90917) 
తస్మాన్న వర్ణయే దేవి విదితం చ త్వయా శుభే।
తత్సర్వం సుకృతైరేవ ప్రాప్యతే చోత్తమం పదం॥ ॥ 13-240-30 (90918) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చత్వారింశదధికద్విశతతమోఽధ్యాయః॥ 240 ॥





అనుశాసనపర్వ - అధ్యాయ 241

॥ శ్రీః ॥

13.241. అధ్యాయః 241 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి ప్రాణినాం శుభాశుభత్వనిశ్చాయకలింగకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-241-1x"
name="anuzAsana-13-241-1x">ఉమోవాచ।

మానుషేష్వేవ జీవత్సు గతిర్విజ్ఞాయతే న వా।
యథా శుభగతిర్జీవో నాసౌ త్వశుభభాగితి॥ 13-241-1 (90919) 
ఏతదిచ్ఛాంయహం శ్రోతుం తన్మే శంసితుమర్హసి॥  13-241-2 (90920) 
మహేశ్వర ఉవాచ। 13-241-3x (7660) 
తదహం తే ప్రవక్ష్యామి జీవితం విద్యతే యథా।
ద్వివిధాః ప్రాణినో లోకే దైవమాసురమాశ్రితాః॥ 13-241-3 (90921) 
మనసా కర్మణా వాచా ప్రతికలా భవంతి యే।
తాదృశానాసురాన్విద్ధి మర్త్యాస్తే నరకాలయాః॥ 13-241-4 (90922) 
హింస్రాశ్చోరాశ్చ ధూర్తాశ్చ పరదారాభిమర్శకాః।
నీచకర్మరతా యే చ శౌచమంగలవర్జితాః॥ 13-241-5 (90923) 
శుచివిద్వేషిణః పాపా లోకచారిత్రదూషకాః।
ఏవం యుక్తసమాచారా జీవంతో నరకాలయాః॥ 13-241-6 (90924) 
లోకోద్వేగకరాశ్చాన్యే పశవశ్చ సరీసృపాః।
వృక్షాః కంటకినో రూక్షాస్తాదృశాన్విద్ధి చాసురాన్॥ 13-241-7 (90925) 
అపరాందేవపక్షాంస్తు శృణు దేవి సమాహితా॥  13-241-8 (90926) 
మనోవాక్కర్మభిర్నిత్యమనుకూలా భవంతి యే।
తాదృశానమరాన్విద్ధి తే నరాః స్వర్గగామినః॥ 13-241-9 (90927) 
శౌచార్జవపరా ధీరాః పరార్థం నాహరంతి యే।
యే సమాః సర్వభూతేషు తే నరాః స్వర్గగామినః॥ 13-241-10 (90928) 
భయాద్వా వృత్తిహేతోర్వా అనృతం న వదంతి యే।
సత్యం వదంతి సతతం తే నరాః స్వర్గగామినః॥ 13-241-11 (90929) 
ధార్మికాః శౌచసంపన్నాః శుక్లా మధురవాదినః।
నాకార్యం మనసేచ్ఛంతి తే నరాః స్వర్గగామినః॥ 13-241-12 (90930) 
స్వదుఃఖమివ మన్యంతే పరేషాం దుఃఖవేదనం।
దరిద్రా అపి యే కేచిద్యాచితాః ప్రీతిపూర్వకం। 
దదత్యేవ చ యత్కించిత్తే నరాః స్వర్గగామినః॥  13-241-13 (90931) 
ఆస్తికా మంగలపరాః సతతం వృద్ధసేవినః।
పుణ్యకర్మపరా నిత్యం తే నరాః స్వర్గగామినః॥ 13-241-14 (90932) 
వ్రతినో దానశీలాశ్చ ధర్మశీలాశ్చ మానవాః॥
ఋజవో మృదవో నిత్యం తే నరాః స్వర్గగామినః॥ 13-241-15 (90933) 
గురుశుశ్రూషణపరా దేవబ్రాహ్మణపూజకాః।
కృజజ్ఞాః కృతవిద్యాశ్చ తే నరాః స్వర్గగామినః॥ 13-241-16 (90934) 
జితేంద్రియా జితక్రోధా జితమానమదాః స్మృతాః।
లోభమాత్సర్యహీనా యే తే నరాః స్వర్గగామినః॥ 13-241-17 (90935) 
నిర్మా నిరహంకారః సానుక్రోశాః స్వబంధుషు।
దీనానుకంపినో నిత్యం తే నరాః స్వర్గగామినః॥ 13-241-18 (90936) 
ఐహికేన తు వృత్తేన పారత్రమనుమీయతే।
ఏవంవిధా నరా లోకే జీవంతః స్వర్గగామినః॥ 13-241-19 (90937) 
యదన్యచ్చ శుభం లోకే ప్రజానుగ్రహకారి చ।
పశవశ్చైవ వృక్షాశ్చ ప్రజానాం హితకారిణః। 
తాదృశాందేవపక్షస్థానితి విద్ధి శుభాననే॥  13-241-20 (90938) 
శుభాశుభప్రయం లోకే సర్వం స్థావరజంగమం।
దైవం శుభమితి ప్రాహురాసురం చాశుభం ప్రియే॥ ॥ 13-241-21 (90939) 
 
ఇతి శ్రీమన్యహాభారతే అనుశాసనపర్వణి దానధర్మపర్వణి ఏకచత్వారింశదధికద్విశతతమోఽధ్యాయః॥ 241 ॥





అనుశాసనపర్వ - అధ్యాయ 242

॥ శ్రీః ॥

13.242. అధ్యాయః 242 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి ప్రాణినాం మరణస్య స్వాభావికత్వయత్నసాధ్యత్వభేదేన ద్వైవిధ్యకథనపూర్వకం ద్వితీయస్య యోగాదినా శరీరత్యాగాదిభేదేన చాతుర్విధ్యకథనేన తస్య మహాఫలహేతుత్వకథనం॥ 1 ॥ కామక్రోధాదినా శరీరత్యాగస్య నకరభోగహేతుత్వకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-242-1x"
name="anuzAsana-13-242-1x">ఉమోవాచ।

భగవన్మానుషాః కేచిత్కాలధర్మముపస్థితాః।
ప్రాణమోక్షం కథం కృత్వా పరత్రి హితమాప్నుయుః॥ 13-242-1 (90940) 
మహేశ్వర ఉవాచ। 13-242-2x (7661) 
హంత తే కథయిష్యామి శృణు దేవి సమాహితా।
ద్వివిధం మరణం లోకే స్వభావాద్యత్నతస్తథా॥ 13-242-2 (90941) 
తయోః స్వభావం నాపాయం యత్నతః కరణోద్భవం।
ఏతయోరుభయోర్దేవి విధానం శృణు శోభనే॥ 13-242-3 (90942) 
కల్యాకల్యశరీరస్య యత్నజం ద్వివిధం స్మృతం।
యత్నజం నామ మరణమాత్మత్యాగో ముమూర్షయా॥ 13-242-4 (90943) 
తత్రాకల్యశరీరస్య జరా వ్యాధిశ్చ కారణం।
మహాప్రస్థానగమనం తథా ప్రాయోపవేశనం। 
జలావగాహనం చైవ అగ్నిచిత్యాం ప్రవేశనం॥  13-242-5 (90944) 
ఏవం చతుర్విధః ప్రోక్త ఆత్మత్యాగో ముమూర్షతాం।
ఏతేషాం క్రమయోగేన విధానం శృణు శోభనే॥ 13-242-6 (90945) 
స్వధర్మయుక్తం గార్హస్థ్యం చిరమూఢ్వా విధానతః।
తత్రానృణ్యం చ సంప్రాప్య వృద్ధో వా వ్యాధితోఽపి వా॥ 13-242-7 (90946) 
దర్శయిత్వా స్వదౌర్బల్యం సర్వానేవానుమాన్య చ।
సర్వం విహాయ బంధూంశ్చ క్రమాణాం భరణం తథా॥ 13-242-8 (90947) 
దానాని విధివత్కృత్వా ధర్మికార్యర్థమాత్మనః।
అనుజ్ఞాప్య జనం సర్వం వాచా మధురయా బ్రువన్॥ 13-242-9 (90948) 
అహతం వస్త్రమాచ్ఛాద్య బద్ధ్వా తత్కుశరజ్జునా।
ఉపస్పృశ్చ ప్రతిజ్ఞాయ వ్యవసాయపురసరం॥ 13-242-10 (90949) 
పరిత్యజ్య తతో గ్రాంయం ధర్మం కుర్యాద్యథేప్సితం।
మహాప్రస్తానమిచ్ఛేచ్చేత్ప్రతిష్ఠేతోత్తరాం దిశం॥ 13-242-11 (90950) 
భూత్వా తావన్నిరాహారో యావత్ప్రాణవిమోక్షణం।
చేష్టాహానౌ శయిత్వాఽపి తన్మనాః ప్రాణముత్సృజేత్। 
ఏవం పుణ్యకృతాం లోకానమలాన్ప్రతిపద్యతే॥  13-242-12 (90951) 
ప్రాయోపవేశనం చేచ్ఛేత్తేనైవ విధినా నరః।
దేశే పుణ్యతమే శ్రేష్ఠే నిరాహారస్తు సంవిశేత్॥ 13-242-13 (90952) 
అప్రాణం తు శుచిర్భూత్వా కుర్వందానం స్వశక్తితః।
పుణ్యం పరిత్యజేత్ప్రాణానేష ధర్మః సనాతనః। 
ఏవం కలేవరం త్యక్త్వా స్వర్గలోకే మహీయతే॥  13-242-14 (90953) 
అగ్నిప్రవేశనం చేచ్ఛేత్తేనైవ విధినా శుభే।
కృత్వా కాష్ఠమయం చిత్యం పుణ్యక్షేత్రే నదీషు వా॥ 13-242-15 (90954) 
దైవతేభ్యో నమస్కృత్వా కృత్వా చాపి ప్రదక్షిణం।
భూత్వా శుచిర్వ్యవసితః ప్రవిశేదగ్నిసంస్తరం। 
సోపి లోకాన్యథాన్యాయం ప్రాప్నుయాత్పుణ్యకర్మణాం॥  13-242-16 (90955) 
జలావగాహనం చేచ్ఛేత్తేనైవ విధినా శుభే।
ఖ్యాతే పుణ్యతమే తీర్థే నిమజ్జేత్సుకృతం స్మరన్॥ 13-242-17 (90956) 
సోపి పుణ్యతమాఁల్లోకాన్నిఃసంగాత్ప్రతిపద్యతే।
తతః కల్యశరీరస్య సంత్యాగం శృణు తత్వతః॥ 13-242-18 (90957) 
రక్షార్థం క్షత్రియః శ్రేష్ఠః ప్రజాపాలనకారణాత్।
యోధానాం భర్తృపిండార్థం గుర్వర్థం బ్రహ్మచారిణాం॥ 13-242-19 (90958) 
గోబ్రాహ్మణార్థం సర్వేషాం ప్రాణత్యాగో విధీయతే।
స్వరాజ్యరక్షణార్తం వా కుజనైః పీడితాః ప్రజాః॥ 13-242-20 (90959) 
మోక్తుకామస్త్యజేత్ప్రాణాన్యుద్ధమార్గే యథావిధి।
సుసన్నద్ధో వ్యవసితః సంప్రవిశ్యాపరాఙ్ముఖః। 
ఏవం రాజా మృతః సద్యః స్వర్గలోకే మహీయతే॥  13-242-21 (90960) 
తాదృశీ సుగతిర్నాస్తి క్షత్రియస్య విశేషతః।
భృత్యో వా భర్తృపిండార్థం భర్తృకర్మణ్యుపస్థితే॥ 13-242-22 (90961) 
కుర్వంస్తత్ర తు సాహాయ్యమాత్మప్రాణానపేక్షయా।
స్వాంయర్థం సంత్యజేత్ప్రాణాన్పుణ్యాఁల్లోకాన్స గచ్ఛతి॥ 13-242-23 (90962) 
స్పృహణీయః సురగణైస్తత్ర నాస్తి విచారణా।
ఏవం గోబ్రాహ్మణార్థం వా దీనార్థం వా త్యజేత్తనుం॥ 13-242-24 (90963) 
సోపి పుణ్యమవాప్నోతి ఆనృశంస్యవ్యపేక్షయా।
ఇత్యేతే జీవితత్యాగే మార్గాస్తే సముదాహృతాః॥ 13-242-25 (90964) 
కామక్రోధాద్భయాద్వాఽపి యది చేత్సంత్యజేత్తనుం।
సోఽనంతం నరకం యాతి ఆత్మహంతృత్వకారణాత్॥ 13-242-26 (90965) 
స్వభావం మరణం నామ న తు చాత్మేచ్ఛయా భవేత్।
యథా మృతానాం యత్కార్యం తన్మే శృణు యథావిధి॥ 13-242-27 (90966) 
తత్రాపి మరణం త్యాగో మూఢత్యాగాద్విశిష్యతే।
భూమౌ సంవేశయేద్దేహం నరస్య వినశిష్యతః॥ 13-242-28 (90967) 
నిర్జీవం వృణుయాత్సద్యో వాససా తు కలేవరం।
మాల్యగంధైరలంకృత్య సువర్ణేన చ భామిని॥ 13-242-29 (90968) 
శ్మశానే దక్షిణే దేశే చితాగ్నౌ ప్రదహేన్మృతం।
అథవా నిక్షిపేద్భూమౌ శరీరం జీవవర్జితం॥ 13-242-30 (90969) 
దివా చ శుక్లపక్షశ్చ ఉత్తరాయణమేవ చ।
ముమూర్షూణాం ప్రశస్తాని విపరీతం తు గర్హితం॥ 13-242-31 (90970) 
ఔదకం చాష్టకాశ్రాద్ధం బహుభిర్బహుభిః కృతం।
ఆప్యాయనం మృతానాం తత్పరలోకే భవేచ్ఛుభం। 
ఏతత్సర్వం మయా ప్రోక్తం మానుషాణాం హితం వచః॥ ॥  13-242-32 (90971) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విచత్వారింశదధికద్విశతతమోఽధ్యాయః॥ 242 ॥





అనుశాసనపర్వ - అధ్యాయ 243

॥ శ్రీః ॥

13.243. అధ్యాయః 243 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి నానాధర్మామామపి ప్రత్యేకం సాఫల్యకథనేన తేషు మోక్షధర్మస్యైవ శ్రైష్ఠ్యప్రతిపాదనం॥ 1 ॥ తథా జ్ఞానస్య మోక్షసాధనత్వకథనపూర్వకం తత్ప్రాప్త్యుపాయకథనం॥ 2 ॥

Mahabharata - Anushaasana Parva - Chapter Text

<a id="anuzAsana-13-243-1x"
name="anuzAsana-13-243-1x">ఉమోవాచ।

దేవదేవ నమస్తేఽస్తు కాలసూదన శంకర।
లోకేషు వివిధా ధర్మాస్త్వత్ప్రసాదాన్మయా శ్రుతాః॥ 13-243-1 (90972) 
విశిష్టం సర్వధర్మేభ్యః శాశ్వతం ధ్రువమవ్యయం।
శ్రుతుమిచ్ఛాంయహం సర్వమత్ర ముహ్యతి మే మనః॥ 13-243-2 (90973) 
కేచిన్మోక్షం ప్రశంసంతి కేచిద్యజ్ఞఫలం ద్విజాః।
వానప్రస్థం పునః కేచిద్గార్హస్థ్యం కేచిదాశ్రమం॥ 13-243-3 (90974) 
రాజధర్మాశ్రయం కేచిత్కేచిత్స్వాధ్యాయమేవ చ।
బ్రహ్మచర్యాశ్రమం కేచిత్కేచిద్వాక్సంయమాశ్రయం॥ 13-243-4 (90975) 
మాతరం పితరం కేచిత్సేవమానా దివం గతాః।
అహింసయా పరః స్వర్గే సత్యేన చ మహీయతే॥ 13-243-5 (90976) 
ఆహవేఽభిముఖాః కేచిన్నిహతాస్త్రిదివం గతాః।
కేచిదుంఛవృత్తే సిద్ధాః స్వర్గమార్గం సమాశ్రితాః॥ 13-243-6 (90977) 
ఆర్జవేనాపరే యుక్తా మహతాం పూజతే రతాః।
ఋజవో నాకపృష్ఠే తు శుద్ధాత్మానః ప్రతిష్ఠితాః॥ 13-243-7 (90978) 
ఏవం బహువిధైర్లోకే ధర్మద్వారైః సుసంవృతైః।
మమాపి మతిరావిద్ధా మేఘలేఖేవ వాయునా॥ 13-243-8 (90979) 
ఏతస్మిన్సంశయస్థానే సంశయచ్ఛేదకారి యత్।
వచనం బ్రూహి దేవేశ నిశ్చయజ్ఞానసంజ్ఞితం॥ 13-243-9 (90980) 
నారద ఉవాచ। 13-243-10x (7662) 
ఏవం పృష్టః స్వయా దేవ్యా మహాదేవః పినాకధృక్।
ప్రోవాచ మధురం వాక్యం సూక్ష్మమధ్యాత్మసంశ్రితం॥ 13-243-10 (90981) 
మహేశ్వర ఉవాచ। 13-243-11x (7663) 
న్యాయతస్త్వం మహాభాగే శ్రోతుకామాఽసి నిశ్చయం।
ఏతదేవ విశిష్టం తే యత్త్వం పృచ్ఛసి మాం ప్రియే॥ 13-243-11 (90982) 
సర్వత్ర విహితో ధర్మః స్వర్గలోకఫలాశ్రితః।
బహుద్వారస్య ధర్మస్య నేహాస్తి విఫలాః క్రియాః॥ 13-243-12 (90983) 
యస్మిన్యస్మింశ్చ విషయే యోయో యాతి వినిశ్చయం।
తం తమేవాభిజానాతి నాన్యం ధర్మం శుచిస్మితే॥ 13-243-13 (90984) 
శృణు దేవి సమాసేన మోక్షద్వారసమనుత్తమం।
ఏతద్ధి సర్వధర్మాణాం విశిష్టం శుభమవ్యయం॥ 13-243-14 (90985) 
నాస్తి మోక్షాత్పరం దేవి మోక్ష ఏవ పరా గతిః।
సుఖమాత్యంతికం శ్రేష్ఠమనివృత్తం చ తద్విదుః॥ 13-243-15 (90986) 
నాత్ర దేవి జరా మృత్యుః శోకో వా దుఃఖమేవ వా।
అనుత్తమమచింత్యం చ తద్దేవి పరమం సుఖం॥ 13-243-16 (90987) 
జ్ఞానానాముత్తమం జ్ఞానం మోక్షజ్ఞానం విదుర్బుధాః।
ఋషిభిర్దేవసంఘైశ్చ ప్రోచ్యతే పరమం పదం॥ 13-243-17 (90988) 
నిత్యమక్షరమక్షోభ్యమజేయం శాశ్వతం శివం।
విశంతి తత్పదం ప్రాజ్ఞాః స్పృహణీయం సురోత్తమైః॥ 13-243-18 (90989) 
దుఃఖాదిశ్చ దురంతశ్చ సంసారోయం ప్రకీర్తితః।
శోకవ్యాధిజరాదోషైర్మరణేన చ సంయుతః॥ 13-243-19 (90990) 
యథా జ్యోతిర్గణా వ్యోంని వివర్తంతే పునఃపునః।
తస్య మోక్షస్య మార్గోఽయం శ్రుయతాం శుభలక్షణే॥ 13-243-20 (90991) 
బ్రహ్మాదిస్థావరాంతశ్చ సంసారో యః ప్రకీర్తితః।
సంసారే ప్రాణినః సర్వే నివర్తంతే యథా పునః॥ 13-243-21 (90992) 
తత్ర సంసారచక్రస్య మోక్షో జ్ఞానేన దృశ్యతే।
అధ్యాత్మతత్వవిజ్ఞానం జ్ఞానమిత్యభిధీయతే॥ 13-243-22 (90993) 
జ్ఞానస్య గ్రహణోపాయమాచారం జ్ఞానినస్తథా।
యథావత్సంప్రవక్ష్యామి తత్త్వమేకమనాః శృణు॥ 13-243-23 (90994) 
బ్రాహ్మణః క్షత్రియో వాఽపి భూత్వా పూర్వం గృహే స్థితః।
ఆనృణ్యం సర్వతః ప్రాప్య తతస్తాన్సంత్యజేద్గృహాన్॥ 13-243-24 (90995) 
తతః సంత్యజ్య గార్హస్థ్యం నిశ్చితో వనమాశ్రయేత్॥  13-243-25 (90996) 
వనే గురుం సమాజ్ఞాయ దీక్షితో విధిపూర్వకం।
దీక్షాం ప్రాప్య యథాన్యాయం స్వవృత్తం పరిపాలయేత్॥ 13-243-26 (90997) 
గృహ్ణీయాదప్యుపాధ్యాయాన్మోక్షజ్ఞానమనిందితః।
ద్వివిధం చ పునర్మోక్షం సాంఖ్యయోగమితి స్మృతిః॥ 13-243-27 (90998) 
పంచవింశతివిజ్ఞానం సాంఖ్యమిత్యభిధీయతే।
ఐశ్వర్యం దేవసారూప్యం యోగశాస్త్రస్య నిర్ణయః। 
తయోరన్యతరం జ్ఞానం శృణుయాచ్ఛిష్యతాం గతః॥  13-243-28 (90999) 
నాకాలో నాప్యకాషాయీ నాప్యసంవత్సరోషితః।
నాసాంఖ్యయోగో నాశ్రాద్ధం గురుణా స్నేహపూర్వకం। 
సమః శీతోష్ణహర్షాదీన్విషహేత స వై మునిః॥  13-243-29 (91000) 
అమృష్యః క్షుత్పిపాసాభ్యాముచితేభ్యో నివర్తయేత్।
త్యజేత్సంకల్పజాన్గ్రంథీన్సదా ధ్యానపరో భవేత్॥ 13-243-30 (91001) 
కుండికాచమసం శిక్యం ఛత్రం యష్టిముపానహౌ।
చేలమిత్యేవ నైతేషు స్థాపయేత్సాంయమాత్మనః॥ 13-243-31 (91002) 
గురోః పూర్వం సముత్తిష్ఠేజ్జఘన్యం తస్య సంవిశేత్।
నైవావిజ్ఞాప్య భర్తారమావశ్యకమపి వ్రజేత్॥ 13-243-32 (91003) 
ద్విరహ్ని స్నానశాటేన సంధ్యయోరభిషేచనం।
ఏకకాలాశనం చాస్ విహితం యతిభిః పురా॥ 13-243-33 (91004) 
భైక్షం సర్వత్ర గృహ్ణీయాచ్చింతయేత్సతతం నిశి।
కారణే చాపి సంప్రాప్తే న జ్ఞాప్యేత కదాచన॥ 13-243-34 (91005) 
బ్రహ్మిచర్యం వనే వాసం శౌచమింద్రియసంయమః।
దయా చ సర్వభూతేషు తస్య ధర్మః సనాతనః॥ 13-243-35 (91006) 
విముక్తః సర్వపాపేభ్యో లఘ్వాహారో జితేంద్రియః।
ఆత్మయుక్తః పరాం బుద్ధిం లభతే పాపనాశినీం॥ 13-243-36 (91007) 
యదా భావం న కురుతే సర్వభూతేషు పాపకం।
కర్మణా మనసా వాచా బ్ర్హమ సంపద్యతే తదా॥ 13-243-37 (91008) 
అనిష్ఠురోఽనహంకారో నిర్ద్వంద్వో వీతమత్సరః।
వీతశోకభయాబాధం పదం ప్రాప్నోత్యనుత్తమం॥ 13-243-38 (91009) 
తుల్యనిందాస్తుతిర్మౌనీ సమలోష్టాశ్మకాంచనః।
సమః శత్రౌ చ మిత్రే చ నిర్వాణమధిగచ్ఛతి॥ 13-243-39 (91010) 
ఏవం యుక్తసమాచారస్తత్పరోఽధ్యాత్మచింతకః।
జ్ఞానాభ్యాసేన తేనైవ ప్రాప్నోతి పరమాం గతిం॥ ॥ 13-243-40 (91011) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిచత్వారింశదధికద్విశతతమోఽధ్యాయః॥ 243 ॥





అనుశాసనపర్వ - అధ్యాయ 244

॥ శ్రీః ॥

13.244. అధ్యాయః 244 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి జరామరణతారణస్య నిర్వాణైకసాధ్యత్వోక్త్యా తస్య జ్ఞానైకసాధ్యత్వప్రతిపాదనేనేంద్రియనిగ్రహాదినా వైరాగ్యస్య తత్కారణత్వోక్తిః॥ 1 ॥

Mahabharata - Anushaasana Parva - Chapter Text

<a id="anuzAsana-13-244-1x"
name="anuzAsana-13-244-1x">మహేశ్వర ఉవాచ।

అనుద్విగ్నమతేర్జంతోరస్మిన్సంసారమండలే।
శోకవ్యాధిజరాదుఃఖైర్నిర్వాణం నోపపద్యతే॥
తస్మాదుద్వేగజననం మనోఽవస్థానపం తథా।
జ్ఞానం తే సంప్రవక్ష్యామి తన్మూలమమృతం హి వై॥  13-244-1 (91012) 
శోకస్థానసహస్రాణి భయస్థానశతాని చ।
దివసేదివసే మూఢమావిశంతి న పండితం॥ 13-244-3 (91013) 
నష్టే ధనే వా దారే వా పుత్రే పితరి వా మృతే।
అహో దుఃఖమితి ధ్యాయఞ్శోకస్య పదమావ్రజేత్॥ 13-244-4 (91014) 
ద్రవ్యేషు సమతీతేషు యే శుభాస్తాన్న చింతయేత్।
తాననాద్రియమాణస్య శోకబంధః ప్రణశ్యతి॥ 13-244-5 (91015) 
సంప్రయోగాదనిష్టస్య విప్రయోగాత్ప్రియస్య చ।
మానుషా మానసైర్దుఃఖైః సంయుజ్యంతేఽల్పబుద్ధయః॥ 13-244-6 (91016) 
మృతం వా యది వా నష్టం యోఽతీతమనుశోచతి।
సంతాపేన చ యుజ్యేత తచ్చాస్య న నివర్తతే॥ 13-244-7 (91017) 
ఉత్పన్నమిహ మానుష్యే గర్భప్రభృతి మానవం।
వివిధాన్యుపవర్తంతే దుఃఖాని చ సుఖాని చ॥ 13-244-8 (91018) 
తయోరేకతరో మార్గో యద్యేనమభిసంనమేత్।
సుఖం ప్రాప్య న సంహృష్యేన్న దుఃఖం ప్రాప్య సంజ్వరేత్॥ 13-244-9 (91019) 
దోషదర్శీ భవేత్తత్ర యత్ర స్నేహః ప్రవర్తతే।
అనిష్టేనాన్వితం పశ్యేద్యథా క్షిప్రం విరజ్యతే॥ 13-244-10 (91020) 
యథా కాష్ఠం చ కాష్ఠం చ సమేయాతాం మహోదధౌ।
సమేత్య చ వ్యపేయాతాం తద్వజ్జ్ఞాతిసమాగమః॥ 13-244-11 (91021) 
అదర్శనాదాపతితాః పునశ్చాదర్శనం గతాః।
స్నేహస్తత్ర న కర్తవ్యో విప్రయోగో హి తైర్ధ్రువం॥ 13-244-12 (91022) 
కుటుంబపుత్రదారాంశ్చ శరీరం ధనసంచయం।
ఐశ్వర్యం స్వస్తితా చేతి న ముహ్యేత్తత్ర పండితః॥ 13-244-13 (91023) 
సుఖమేకాంతతో నాస్తి శక్రస్యాపి త్రివిష్టపే।
తత్రాపి సుమహద్దుఃఖం న నిత్యం లభతే సుఖం॥ 13-244-14 (91024) 
సుఖస్యాంతరం దుఃఖం దుఃఖస్యానంతరం సుఖం।
క్షయా నిచయాః సర్వే పతనాంతాః సముచ్ఛ్రయాః॥ 13-244-15 (91025) 
సంయోగా *********** మరణాంతం చ జీవితం।
ఉచ్ఛ్రయాంశ్చ నిపాతాశ్చ దృష్ట్యా ప్రత్యక్షతస్త్రయం। 
అనిత్యమసుఖం చేతి వ్యవస్యేత్సర్వమేవ చ॥  13-244-16 (91026) 
అర్థానామార్జనే దుఃఖమార్జితానాం తు రక్షణే।
నాశే దుఃఖం వ్యయే దుఃఖం ధిగర్థం దుఃఖభాజనం॥ 13-244-17 (91027) 
అర్థవంతం నరం నిత్యం పంచాభిఘ్నంతి శత్రవః।
రాజా చోరశ్చ దాయాదా భూతాని క్షయ ఏవ చ॥ 13-244-18 (91028) 
అర్థమేవ హ్యనర్థస్య మూలమిత్యవధారయ।
న హ్యనర్థాః ప్రబాధంతే నరమర్తవివర్జితం॥ 13-244-19 (91029) 
అర్థప్రాప్తిర్మహద్దుఃఖమాకించిన్యం పరం సుఖం।
ఉపద్రవేషు చార్థానాం దుఃఖం హి నియతం భవేత్॥ 13-244-20 (91030) 
ధనలోభేన తృష్ణాయా న తృప్తిరుపలభ్యతే।
లబ్ధాశ్రయో వివర్ధేత సమిద్ధ ఇవ పావకః॥ 13-244-21 (91031) 
జిత్వాఽపి పృథివీం కృత్స్నాం చతుఃసాగరమేఖలాం।
సాగరాణాం పునః పారం జేతుమిచ్ఛత్యసంశయం॥ 13-244-22 (91032) 
అలం పరిగ్రహేణేహ దోషవాన్హి పరిగ్రహః।
కోశకారః క్రిమిర్దేవి బధ్యతే హి పరిగ్రహాత్॥ 13-244-23 (91033) 
ఏకోఽపి పృథివీం కృత్స్నామేకచ్ఛత్రాం ప్రశాస్తి చ।
ఏకస్మిన్నేవ రాష్ట్రే తు స చాపి నివసేన్నృపః॥ 13-244-24 (91034) 
తస్మిన్రాష్ట్రేఽపి నగరమేకమేవాధితిష్ఠతి।
నగరేఽపి గృహం చైకం భవేత్తస్య నివేశనం॥ 13-244-25 (91035) 
ఏక ఏవ ప్రతిష్ఠః స్యాదావాసస్తద్గృహేఽపి చ।
ఆవాసే శయనం చైకం నిశి యత్ర ప్రలీయతే॥ 13-244-26 (91036) 
శయనస్యార్ధమేవాస్య స్త్రియాశ్చార్ధం విధీయతే।
తదనేన ప్రసంగేన స్వల్పేనైవ హి యుజ్యతే॥ 13-244-27 (91037) 
సర్వం మమేతి సంమూఢో బలం పశ్యతి బాలిశః।
ఏవం సర్వోపయోగేషు స్వల్పమస్య ప్రయోజనం॥ 13-244-28 (91038) 
తండులప్రస్థమాత్రేణ యాత్రా స్యాత్సర్వదేహినాం।
తతో భూయస్తరో యోగో దుఃఖాయ తపనాయ చ॥ 13-244-29 (91039) 
నాస్తి తృష్ణాసమం దుఃఖం నాస్తి త్యాగసమం సుఖం।
సర్వాన్కామాన్పరిత్యజ్య బ్రహ్మభూయాయ కల్పతే॥ 13-244-30 (91040) 
యా దుస్త్యజా దుర్మతిభిర్యా న జీర్యతి జీర్యతః।
యోఽసౌ ప్రాణాంతికో రోగస్తాం తృష్ణాం త్యజతః సుఖం॥ 13-244-31 (91041) 
న జాతు కామః కామానాముపభోగేన శాంయతి।
హవిషా కుష్ణవర్త్మేవ భూయ ఏవాభివర్ధతే॥ 13-244-32 (91042) 
అలాభేనైవ కామానాం శోకం త్యజతి పండితః।
ఆయాసవిటపస్తీవ్రః కామాగ్నిః కర్షణారణిః। 
ఇంద్రియార్థైశ్చ సంమోహ్య దహత్యకుశలం జనం॥  13-244-33 (91043) 
యత్పృథివ్యాం వ్రీహియవం హిరణ్యం పశవః స్త్రియః।
నాలమేకస్య పర్యాప్తమితి పశ్యన్న ముహ్యతి॥ 13-244-34 (91044) 
యచ్చ కామసుఖం లోకే యచ్చ దివ్యం మహత్సుఖం।
తృష్ణాక్షయసుఖస్యైతే నార్హతః షోడశీం కలాం॥ 13-244-35 (91045) 
ఇంద్రియాణీంద్రియార్థేషు నైవ ధీరో నియోజయేత్।
మనఃషష్ఠాని సంయంయ నిత్యమాత్మని యోజయేత॥ 13-244-36 (91046) 
ఇంద్రియాణాం విసర్గేణ దోషమృచ్ఛత్యసంశయం।
సంనియంయ ను తాన్యేవ తతః సిద్ధిమవాప్నుయాత్॥ 13-244-37 (91047) 
షణ్ణామాత్మని యుక్తానామైశ్వర్యం యోఽధిగచ్ఛతి।
న చ పాపైర్న చానర్థైః సంయుజ్యేత విచక్షణః॥ 13-244-38 (91048) 
అప్రమత్తః సదా రక్షేదింద్రియాణి విచక్షణః।
అరక్షితేషు తేష్వాశు నరో నరకమేతి హి॥ 13-244-39 (91049) 
హృది కామమయశ్చిత్రో మోహసంచయసంభవః।
అజ్ఞానరూఢమూలస్తు వివిత్సాపరిషేచనః॥ 13-244-40 (91050) 
రోషలోభమహాస్కంధః పురా దుష్కృతసారవాన్।
ఆయాసవిటపస్తీవ్రశోకపుష్పో భయాంకురః॥ 13-244-41 (91051) 
నానాసంకల్పపత్రాఢ్యః ప్రమాదాత్పరివర్ధితః।
మహతీభిః పిపాసాభిః సమంతాత్పరివేష్టితః॥ 13-244-42 (91052) 
సంరోహత్యకృతప్రజ్ఞే పాదపః కామసంభవః।
నైవ రోహతి తత్వజ్ఞే రూఢో వా ఛిద్యతే పునః॥ 13-244-43 (91053) 
కృచ్ఛ్రోపాయేష్వనిత్యేషు నిఃసారేషు ఫలేషు చ।
దుఃఖాదిషు దురంతేషు కామయోగేషు కా రతిః॥ 13-244-44 (91054) 
ఇంద్రియేషు చ జీర్యత్సు చ్ఛిద్యమానే తతాఽఽయుషి।
పురస్తాచ్చ స్థితే మృత్యౌ కిం సుఖం పశ్యతాసుఖే॥ 13-244-45 (91055) 
వ్యాధిభిః పీడ్యమానస్య నిత్యం శారీరమానసైః।
నరస్యాకృతకృత్యస్య కిం సుఖం మరణే సతి॥ 13-244-46 (91056) 
సంచిన్వానం తమేవార్థం కామానామవితృప్తకం।
వ్యాఘ్రః పశుమివారణ్యే మృత్యురాదాయ గచ్ఛతి॥ 13-244-47 (91057) 
జన్మమృత్యుజరాదుఃఖైః సతతం సమభిద్రుతః।
సంసారే పచ్యమానస్తు పాపాన్నోద్విజతే జనః॥ 13-244-48 (91058) 
ఉమోవాచ। 13-244-49x (7664) 
కేనోపాయేన మర్త్యానాం నివర్త్యేతే జరాంతకౌ।
యద్యస్తి భగవన్మహ్యమేతదాచక్ష్వ మాచిరం॥ 13-244-49 (91059) 
తపసా వా సుమహతా కర్మణా వా శ్రుతేన వా।
రసాయనప్రయోగైర్వా కేనాత్యేతి జరాంతకౌ॥ 13-244-50 (91060) 
మహేశ్వర ఉవాచ। 13-244-51x (7665) 
నైతదస్తి మహాభాగే జరామృత్యునివర్తనం।
సర్వలోకేషు జానీహి మోక్షాదన్యత్ర భామిని॥ 13-244-51 (91061) 
న ధనేన న రాజ్యేన నోగ్రేణ తపసాఽపి వా।
మరణం నాతితరతే వినా ముక్త్యా శరీరిణః॥ 13-244-52 (91062) 
అశ్వమేధసహస్రాణి వాజపేయశతాని చ।
న తరంతి జరామృత్యూ నిర్వాణాధిగమాద్వినా॥ 13-244-53 (91063) 
ఐస్వర్యం ధనధాన్యం చ విద్యాలాభస్తపస్తథా।
రసాయనప్రయోగాద్వై న తరంతి జరాంతకౌ॥ 13-244-54 (91064) 
దానయజ్ఞతపఃశీలరసాయనవిదోఽపి వా।
స్వాధ్యాయనిరతా వాఽపి న తరంతి జరాంతకౌ॥ 13-244-55 (91065) 
దేవదానవగంధర్వకిన్నరోరగరాక్షసాన్।
స్వవశే కురుతే కాలో న కాలస్యాస్త్యగోచరః॥ 13-244-56 (91066) 
న హ్యహాని నివర్తంతే న మాసా న పునః క్షపాః।
స్రేయం ప్రపద్యతే ధ్యానమజస్రం ధ్రువమవ్యయం॥ 13-244-57 (91067) 
స్రవంతి న నివర్తంతే స్రోతాంసి సరితామివ।
ఆయురాదాయ మర్త్యానామహోరాత్రేషు సంతతం॥ 13-244-58 (91068) 
జీవితం సర్వభూతానామక్షయః క్షపయన్నసౌ।
ఆదిత్యో హ్యస్తమభ్యేతి పునః పునరుదేతి చ॥ 13-244-59 (91069) 
యస్యాం రాత్ర్యాం వ్యతీతాయామాయురల్పతరం భవేత్।
గాధోదకే మత్స్య ఇవ కిన్ను తస్య కుమారతా॥ 13-244-60 (91070) 
మరణం హి శరీరస్య నియతం ధ్రువమేవ చ।
తిష్ఠన్నపి క్షణం సర్వః కాలస్యైతి వశం పునః॥ 13-244-61 (91071) 
న ంరియేరన్న జీర్యేరన్యది స్యుః సర్వదేహినః।
న చానిష్టం ప్రవర్తేత శోకో వా ప్రాణినం క్వచిత్॥ 13-244-62 (91072) 
అప్రమత్తః ప్రమత్తేషు కాలో భూతేషు తిష్ఠతి।
అప్రమత్తస్య కాలస్య క్షయం ప్రాప్తో న ముచ్యతే॥ 13-244-63 (91073) 
శ్వఃకార్యమద్య కుర్వీత పూర్వాహ్ణే చాపరాహ్ణికం।
కోపి తద్వేద యత్రాసౌ మృత్యునా నాభివీక్షితః॥ 13-244-64 (91074) 
వర్షాస్విదం కరిష్యామి ఇదం గ్రీష్మవసంతయోః।
ఇతి బాలశ్చింతయతి అంతరాయం న బుధ్యతి॥ 13-244-65 (91075) 
ఇదం మే స్యాదిదం మే స్యాదిత్యేవం మనసా నరాః।
అనవాప్తేషు కామేషు హ్రియంతే మరణం ప్రతి॥ 13-244-66 (91076) 
కాలపాశేన బద్ధానామహన్యహని జీర్యతాం।
కా శ్రద్ధా ప్రాణినాం మార్గే విషమే భ్రమతాం సదా॥ 13-244-67 (91077) 
యువైవ ధర్మశీలః స్యాదనిమిత్తం హి జీవితం।
ఫలానామివ పక్వానాం సదా హి పతనాద్భయం॥ 13-244-68 (91078) 
మర్త్యస్య కిం ధనైర్దారైః పుత్రైర్భోగైః ప్రియైరపి।
ఏకాహ్నా సర్వముత్సృజ్య మృత్యోస్తు వశమన్వియాత్।  13-244-69 (91079) 
జాయామానాంశ్చ సంప్రేక్ష్య ంరియమాణాంస్తథైవ చ।
న సంవేగోస్తి చేత్పుంసః కాష్ఠలోసమో హి సః॥ 13-244-70 (91080) 
వినాశినో హ్యధ్రువజీవితస్య
కిం బంధుభిర్మిత్రపరిగ్రహైశ్చ। 
విహాయ యద్గచ్ఛతి సర్వమేవం
క్షణేన గత్వా న నివర్తతే చ॥  13-244-71 (91081) 
ఏవం చింతయతో నిత్యం సర్వార్థానామనిత్యతాం।
ఉద్వేగో జాయతే శీఘ్రం నిర్వాణస్య పురస్సరః॥ 13-244-72 (91082) 
తేనోద్వేగేన చాప్యస్య విమర్శో జాయతే పునః।
విమర్శో నామ వైరాగ్యం సర్వద్రవ్యేషు జాయతే॥ 13-244-73 (91083) 
వైరాగ్యేణ పరాం శాంతిం లభంతే మానవాః శుభే।
మోక్షస్యోపనిషద్దివ్యం వైరాగ్యమితి నిశ్చితం॥ 13-244-74 (91084) 
ఏతత్తే కథితం దేవి వైరాగ్యోత్పాదనం వచః।
ఏవం సంచింత్య సంచింత్య ముచ్యంతే హి ముముక్షవః॥ ॥ 13-244-75 (91085) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుశ్చత్వారింశదధికద్విశతతమోఽధ్యాయః॥ 244 ॥

Mahabharata - Anushaasana Parva - Chapter Footnotes

7-244-18 దారాశ్చోరాశ్చేతి క.పాఠః॥





అనుశాసనపర్వ - అధ్యాయ 245

॥ శ్రీః ॥

13.245. అధ్యాయః 245 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి సాంఖ్యజ్ఞానప్రతిపాదనపూర్వకమవ్యక్తాదిచతుర్వింశతితత్వానాముత్పత్తిప్రకారాదికథనం॥ 1 ॥ తథా సత్త్వాదిగుణానాం కార్యవిశేషనిరూపణం॥ 2 ॥ తథా భూతపంచకాదిగుణప్రతిపాదనం॥ 3 ॥

Mahabharata - Anushaasana Parva - Chapter Text

<a id="anuzAsana-13-245-1x"
name="anuzAsana-13-245-1x">మహేశ్వర ఉవాచ।

సాంఖ్యజ్ఞానం ప్రవక్ష్యామి యథావత్తే శుచిస్మితే।
యజ్జ్ఞాత్వా న పునర్మర్త్యః సంసారేషు ప్రవర్తతే॥ 13-245-1 (91086) 
జ్ఞానేనైవ విముక్తాస్తే సాంఖ్యాః సంన్యాసకోవిదాః।
శరీరం తు తపో ఘోరం సాంఖ్యాః ప్రాహుర్నిరర్థకం।  13-245-2 (91087) 
పంచవింశతికం జ్ఞానం తేషాం జ్ఞానమితి స్మృతం।
మూలప్రకృతిరవ్యక్తమవ్యక్తాజ్జాయతే మహాన్॥ 13-245-3 (91088) 
మహతోఽభూదహంకారస్తస్మాత్తన్మాత్రపంచకం।
ఇంద్రియాణి దశైకం చ తన్మాత్రేభ్యో భవంత్యుత॥ 13-245-4 (91089) 
తేభ్యో భూతాని పంచాస్య శరీరం యైః ప్రవర్తతే।
ఇతి క్షేత్రస్య సంక్షేపం చతుర్వింశతిరిష్యతే। 
పంచవింశతిత్యాహుః పురుషేణేహ సంఖ్యయా॥  13-245-5 (91090) 
సత్వం రజస్తమశ్చేతి గుణాః ప్రకృతిసంభవాః।
తైః సృజత్యఖిలం లోకం ప్రకృతిః స్వాత్మకైర్గుణైః॥ 13-245-6 (91091) 
ఇచ్ఛా ద్వేషః సుఖం దుఃఖం సంఘాతశ్చేతనా ధృతిః।
వికారాః ప్రకృతేశ్చైతే వేదితవ్యా మనీషిభిః॥ 13-245-7 (91092) 
లక్షణం చాపి సర్వేషాం వికల్పం చాదితః పృథక్।
విస్తరేణైవ వక్ష్యామి తస్య వ్యాఖ్యామహం శృణు॥ 13-245-8 (91093) 
నిత్యమేకమణు వ్యాపి క్రియాహీనమహేతుకం।
అగ్రాహ్యమింద్రియైః సర్వైరేతదవ్యక్తలక్షణం॥ 13-245-9 (91094) 
అవ్యక్తం ప్రకృతిర్మూలం ప్రధానం యోనిరవ్యయం।
అవ్యక్తస్యైవ నామాని శబ్దైః పర్యాయవాచకైః॥ 13-245-10 (91095) 
తత్సూక్ష్మత్వాదనిర్దేశ్యం తత్సదిత్యభిధీయతే।
తన్మూలం చ జగత్సర్వం తన్మూలా సృష్టిరిష్యతే॥ 13-245-11 (91096) 
సత్వాదయః ప్రకృతిజా గుణాస్తాన్ప్రబ్రవీంయహం॥  13-245-12 (91097) 
సుఖం తుష్టిః ప్రకాశశ్చ త్రయస్తే సాత్వికా గుణాః।
రాగద్వేషౌ సుఖం దుఃఖం స్తంభశ్చ రజసో గుణాః। 
అప్రకాశో భయం మోహస్తంద్రీ చ తమసో గుణాః॥  13-245-13 (91098) 
శ్రద్ధా ప్రహర్షో విజ్ఞానమసంమోహో దయా ధృతిః।
సత్వే ప్రవృత్తే వర్ధంతే విపరీతే విపర్యయః॥ 13-245-14 (91099) 
కామక్రోధౌ మనస్తాపో లోభో మోహస్తథామృషా।
ప్రవృద్ధే పరివర్ధంతే రజస్యేతాని సర్వశః॥ 13-245-15 (91100) 
విషాదః సంశయో మోహస్తంద్రీ నిద్రా భయం తథా।
తమస్యేతాని వర్ధంతే ప్రవృద్ధే హేత్వహేతుకం॥ 13-245-16 (91101) 
ఏవమన్యోన్యమేతాని వర్ధంతే చ పునఃపునః।
హీయంతే చ తథా నిత్యమభిభూతాని భూరిశః॥ 13-245-17 (91102) 
తత్ర యత్ప్రీతిసంయుక్తం కాయేన మనసాఽపి వా।
వర్తతే సాత్వికో భావ ఇత్యుపేక్షేత తత్తథా॥ 13-245-18 (91103) 
యదా సంతాపసంయుక్తం చిత్తక్షోభకరం భవేత్।
వర్తతే రజ ఇత్యేవ తదా తదభిచింతయేత్॥ 13-245-19 (91104) 
యదా సంమోహసంయుక్తం యద్విషాదకరం భవేత్।
అప్రతార్క్యమవిజ్ఞేయం తమస్తదుపధారయేత్॥ 13-245-20 (91105) 
సమాసాత్సాత్వికో ధర్మః సమాసాద్రాజసం ధనం।
సమాసాత్తామసః కామస్త్రివర్గే త్రిగుణాః క్రమాత్॥ 13-245-21 (91106) 
బ్రహ్మాదిదేవసృష్టిర్యా సాత్వికీతి ప్రకీర్త్యతే।
రాజసీ మానవీ సృష్టిస్తిర్యగ్యోనిస్తు తామిసీ॥ 13-245-22 (91107) 
ఊర్ధ్వం గచ్ఛంతి సత్వస్థా మధ్యే తిష్ఠంతి రాజసాః।
జఘన్యగుణవృతచ్తిస్థా అధో గచ్ఛంతి తామసాః॥ 13-245-23 (91108) 
దేవమానుషతిర్యక్షు యద్భూతం సచరాచరం।
ఆదిప్రభృతి సంయుక్తం వ్యాప్తమేభిస్త్రిభిర్గుణైః॥ 13-245-24 (91109) 
అతః పరం ప్రవక్ష్యామి మహదాదీని లింగతః।
విజ్ఞానం చ వివేకశ్చ మహతో లక్షణం భవేత్॥ 13-245-25 (91110) 
మహాన్బుద్ధిర్మతిః ప్రజ్ఞా నామాని మహతో విదుః।
అహంకారః స విజ్ఞేయో లక్షణేన సమాసతః॥ 13-245-26 (91111) 
అహంకారేణ భూతానాం సర్గో నానావిధో భవేత్।
అహంకారనివృత్తిర్హి నిర్వాణాయోపపద్యతే॥ 13-245-27 (91112) 
ఖం వాయురగ్నిః సలిలం పృథివీ చేతి పంచమీ।
మహాభూతాని భూతానాం సర్వేషాం ప్రభవాప్యయౌ॥ 13-245-28 (91113) 
శబ్దః శ్రోత్రం తథా ఖాని త్రయమాకాశసంభవం।
స్పర్శవత్ప్రాణినాం చేష్టా పవనస్య గుణాః స్మృతాః॥ 13-245-29 (91114) 
రూపం పాకోక్షిణీ జ్యోతిశ్చత్వారస్తేజసో గుణాః।
రసః స్నేహస్తథా జిహ్వా శైత్యం చ జలజా గుణాః॥ 13-245-30 (91115) 
గంధో ఘ్రాణం శరీరం చ పృథివ్యాస్తే గుణాస్త్రయః।
ఇతి సర్వగుణా దేవి విఖ్యాతాః పాంచభౌతికాః॥ 13-245-31 (91116) 
గుణాన్పూర్వస్యపూర్వస్య ప్రాప్నువంత్యుత్తరాణి తు।
తస్మాన్నైకగుణాశ్చేహ దృశ్యంతే బూతసృష్టయః॥ 13-245-32 (91117) 
ఉపలభ్యాప్సు యే గంధం కేచిద్బ్రూయురనైపుణాః।
అపాం గంధగుణం ప్రాజ్ఞా నేచ్ఛంతి కమలేక్షణే॥ 13-245-33 (91118) 
తద్గంధత్వమపాం నాస్తి పృథివ్యా ఏవ తద్గుణః।
భూమిర్గంధే రసే స్నేహో జ్యోతిశ్చక్షుషి సంస్థితం। 
ప్రాణాపానాశ్రయోః వాయుః ఖేష్వాకాశః శరీరిణాం  13-245-34 (91119) 
కేశాస్థినఖదంతత్వక్పాణిపాదశిరాంసి చ।
పృష్ఠోదరకటిగ్రీవాః సర్వం భూంయాత్మకం స్మృతం॥ 13-245-35 (91120) 
యత్కించిదపి కాయేఽస్మింధాతుదోషమలాశ్రితం।
తత్సర్వం భౌతికం విద్ధి దేహైరేవాస్య స్వామికం॥ 13-245-36 (91121) 
బుద్ధీంద్రియాణి కర్ణత్వక్చక్షుర్జిహ్వాఽథ నాసికా।
కర్మేంద్రియాణి వాక్పాణిపాదౌ మేఢ్రం గుదస్తథా॥ 13-245-37 (91122) 
శబ్దః స్పర్శశ్చ రూపం చ రసో గంధశ్చ పంచమః।
బుద్ధీంద్రియార్థాంజానీయాద్భూతేభ్యస్త్వభినిఃసృతాన్॥ 13-245-38 (91123) 
వాక్యం క్రియా గతిః ప్రీతిరుత్సర్గశ్చేతి పంచధా।
కర్మేంద్రియార్థాంజానీయాత్తే చ భూతోద్భవా మతాః॥ 13-245-39 (91124) 
ఇంద్రియాణాం తు సర్వేషామీశ్వరం మన ఉచ్యతే।
ప్రార్థనాలక్షణం తచ్చ ఇంద్రియం తు మనః స్మృతం॥ 13-245-40 (91125) 
నియుంక్తే చ సదా తాని భూతాని మనసా సహ।
నియమే చ విసర్గే చ మనసః కారణం ప్రభుః॥ 13-245-41 (91126) 
ఇంద్రియాణీంద్రియార్థాశ్చ స్వభావశ్చేతనా ధృతిః।
భూతాభూతవికారశ్చ శరీరమితి సంస్మృతం॥ 13-245-42 (91127) 
శరీరాచ్చ పరో దేహీ శరీరం చ వ్యపాశ్రితః।
శరీరిణః శరీరస్య సోఽంతరం వేత్తి వై మునిః॥ 13-245-43 (91128) 
రసః స్పర్శస్చ గంధశ్చ రూపం శబ్దవివర్జితం।
అశరీరం శరీరేషు దిదృక్షేత నిరింద్రియం।  13-245-44 (91129) 
అవ్యక్తం సర్వదేహేషు మర్త్యేష్వమరమాశ్రితం।
యః పశ్యేత్పరమాత్మానం బంధనైః స విముచ్యతే॥ 13-245-45 (91130) 
నైవాయం చక్షుషాం గ్రాహ్యో నాపరైరింద్రియైరపి।
మనసైవ ప్రదీప్తేన మహానాత్మా ప్రదృశ్యతే॥ 13-245-46 (91131) 
స హి సర్వేషు భూతేషు స్థావరేషు చరేషు చ।
వసత్యేకో మహావీర్యో నానాభావసమన్వితః॥ 13-245-47 (91132) 
నైవ చోర్ధ్వం న తిర్యక్చ నాధస్తాన్న కదాచన।
ఇంద్రియైరివ బుద్ధ్యా వా న దృశ్యేత కదాచన॥ 13-245-48 (91133) 
నవద్వారం పురం గత్వా స్థితోఽసౌ నియతో వశీ।
ఈశ్వరః సర్వలోకేషు స్థావరస్య చరస్య చ॥ 13-245-49 (91134) 
తమేవాహురణుభ్యోఽణుం తు మహద్భ్యో మహత్తరం।
బహుధా సర్వభూతాని వ్యాప్య తిష్ఠతి శాశ్వతం॥ 13-245-50 (91135) 
క్షేత్రజ్ఞమేకతః కృత్వా సర్వం క్షేత్రమథైకతః।
ఏవం స విమృశేజ్జ్ఞానీ సంయతః సతతం హృది॥ 13-245-51 (91136) 
పురుషః ప్రకృతిస్థో హి భుంక్తే ప్రకృతిజాన్గుణాన్।
అకర్తా లేపకో నిత్యో మధ్యస్థః సర్వకర్మణాం॥ 13-245-52 (91137) 
కార్యకారణకర్తృత్వే హేతుః ప్రకృతిరుచ్యతే।
పురుషః సుఖదుఃఖానాం భోక్తృత్వే హేతురుచ్యతే॥ 13-245-53 (91138) 
అజయ్యోఽయమచింత్యోఽయమవ్యక్తోఽయం సనాతనః।
దేహీ తేజోమయో దేహి తిష్ఠతీత్యపరే విదుః॥ 13-245-54 (91139) 
జ్ఞానమూష్మా చ వాయుశ్చ శరీరే జీవసంజ్ఞకః।
ఇత్యేతే నిశ్చితా బుద్ధ్యా తత్రైతే బుద్ధిచింతకాః॥ 13-245-55 (91140) 
అపరే సర్వలోకాంశ్చ వ్యాప్య తిష్ఠంతమీశ్వరం।
బ్రువతే కేచిదత్రైవ తిలతైలవదాస్థితం॥ 13-245-56 (91141) 
అపరే నాస్తికా మూఢా హీనత్వాత్స్థూలలక్షణైః।
నాస్త్యాత్మేతి వినిశ్చిత్యాప్రజ్ఞాస్తే నిరయాలయాః॥ 13-245-57 (91142) 
ఏవం నానావిధా నైవ విమృశంతి మహేశ్వరం॥  13-245-58 (91143) 
ఉమోవాచ। 13-245-59x (7666) 
భగవన్బ్రాహ్మణో లోకే నిత్యమక్షరమవ్యయం।
అస్త్యాత్మా సర్వభూతేషు హేతుస్తత్ర సుదుర్గమః॥ 13-245-59 (91144) 
మహేశ్వర ఉవాచ। 13-245-60x (7667) 
ఋషిభిశ్చాపి దేవైశ్చ వ్యక్తమేష న దృశ్యతే।
దృష్ట్వా తు తం మహాత్మానం పునస్తు న నివర్తతే॥ 13-245-60 (91145) 
తస్మాత్తద్దర్శనాదేవ విందతే పరమాం గతిం।
ఇతి తే కథితో దేవి సాంఖ్యధర్మః సనాతనః। 
కపిలాదిభిరాచార్యైః సేవితః పరమర్షిభిః॥ ॥  13-245-61 (91146) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచచత్వారింశదధికద్విశతతమోఽధ్యాయః॥ 245 ॥

Mahabharata - Anushaasana Parva - Chapter Footnotes

7-245-59 అస్త్యాత్మా సర్వదేహేష్వితి ఙ. పాఠః॥





అనుశాసనపర్వ - అధ్యాయ 246

॥ శ్రీః ॥

13.246. అధ్యాయః 246 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి యోగనిరూపణపూర్వకం తత్ఫలప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-246-1x"
name="anuzAsana-13-246-1x">మహేశ్వర ఉవాచ।

సాంఖ్యజ్ఞానే నియుక్తానాం యథావత్కీర్తితం మయా।
యోగధర్మం పునః కృత్స్నం కీర్తయిష్యామి తే శృణు॥ 13-246-1 (91147) 
స చ యోగో ద్విధా భిన్నో బ్రహ్మిదేవర్షిసంమతః।
సమానముభయత్రాపి వృత్తం శాస్త్రప్రచోదితం॥ 13-246-2 (91148) 
చ చాష్టగుణమైశ్వర్యమధికృత్య విధీయతే।
సాయుజ్యం సర్వదేవానాం యోగధర్మం పరం శ్రితాః॥ 13-246-3 (91149) 
జ్ఞానం సర్వస్య యోగస్య మూలమిత్యవధారయ।
వ్రతోపవాసనియమైస్తత్సర్వం చాపి బృంహయేత్॥ 13-246-4 (91150) 
ఐకాత్ంయం బుద్ధిమనసోరింద్రియాణాం చ సర్వశః।
ఆత్మనో వేదితం ప్రాజ్ఞే జ్ఞానమేతత్తు యోగినాం॥ 13-246-5 (91151) 
అర్చయేద్బ్రాహ్మణానగ్నిం దేవతాయతనాని చ।
వర్జయేదశివం భావం సర్వసత్త్వముపాశ్రితః॥ 13-246-6 (91152) 
దానమధ్యయనం శ్రుద్ధా వ్రతాని నియమాస్తథా।
సత్యమాహారశుద్ధిశ్చ శౌచమింద్రియనిగ్రహః। 
ఏతైశ్చ వర్ధతే తేజః పాపం చాప్యవధూయతే॥  13-246-7 (91153) 
నిర్ధూతపాపస్తేజస్వీ లఘ్వాహారో జితేంద్రియః।
అమోధో నిర్మలో దాంతః పశ్చాద్యోగం సమాచరేత్॥ 13-246-8 (91154) 
అవరుధ్యాత్మనః పూర్వం మత్స్యఘాత ఇవామిషం।
ఏకాంతే విజనే దేశే సర్వతః సంవృతే శుచౌ। 
కల్పయేదాసనం తత్ర స్వాస్తీర్ణం మృదుభిః కుశైః॥  13-246-9 (91155) 
ఉపవిశ్యాసనే తస్మిన్నృజుకాయశిరోధరః।
అవ్యగ్రః సుఖమాసీనః స్వాంగాని న వికంపయేత్। 
సంప్రేక్ష్య నాసికాగ్రం స్వం దిశశ్చానవలోకయన్॥  13-246-10 (91156) 
మనోఽవస్థాపనం దేవి యోగస్యోపనిషద్భవేత్।
తస్మాత్సర్వప్రయత్నేన మనోఽవస్థాపయేత్సదా॥ 13-246-11 (91157) 
త్వక్ఛ్రోత్రం చ తతో జిహ్వా ఘ్రాణం చక్షుశ్చ సంహరేత్।
పంచేంద్రియాణి సంధాయ మనసి స్థాపయేద్బుధః॥ 13-246-12 (91158) 
సర్వం చాపోహ్య సంకల్పమాత్మని స్థాపయేన్మనః।
యదైతాన్యవతిష్ఠంతే మనఃషష్ఠాని చాత్మని॥ 13-246-13 (91159) 
ప్రాణాపానౌ తదా తస్య యుగపత్తిష్ఠతో వశే।
ప్రాణే హి వశమాపన్నే యోగసిద్ధిర్ధ్రువా భవేత్॥ 13-246-14 (91160) 
శరీరం చింతయేత్సర్వం విపాట్య చ సమీపతః।
అంతర్దేహగతిం చాపి ప్రాణానాం పరిచింతయేత్॥ 13-246-15 (91161) 
తతో మూర్ధానమగ్నిం చ శరీరం పరిపాలయేత్।
ప్రాణో మూర్ధని చ శ్వాసో వర్తమానే విచేష్టతే॥ 13-246-16 (91162) 
సజ్జస్తు సర్వభూతాత్మా పురుషః స సనాతనః।
మనో బుద్ధిరహంకారో భూతాని విషయాంశ్చ సః॥ 13-246-17 (91163) 
బస్తిర్మూలం గుదం చైవ పావకం చ సమాశ్రితః।
వహన్మూత్రం పురీషం చ సదాఽపానః ప్రవర్తతే॥ 13-246-18 (91164) 
అతః ప్రవృత్తిర్దేహషు కర్మ చాపానసంయుతం।
ఉదీరయన్సర్వధాతూనంత ఊర్ధ్వం ప్రవర్తతే। 
ఉదాన ఇతి తం విద్యురధ్యాత్మకుశలా జనాః॥  13-246-19 (91165) 
సంధౌసంధౌ స నిర్విష్టః సర్వచేష్టాప్రవర్తకః।
శరీరేషు మనుష్యాణాం వ్యాన ఇత్యుపదిశ్యతే॥ 13-246-20 (91166) 
ధాతుష్వగ్నౌ చ వితతః సమానోఽగ్నిః సమీరణః।
స ఏవ సర్వచేష్టానామంతకాలే నివర్తకః॥ 13-246-21 (91167) 
ప్రాణానాం సన్నిపాతేషు సంసర్గాద్యః ప్రజాయతే।
ఊష్మా సోగ్నిరితి జ్ఞేయః సోన్నం పచతి దేహినాం॥ 13-246-22 (91168) 
అపానప్రాణయోర్మధ్యే వ్యానోదానావుపాశ్రితౌ।
సమన్వితః సమానేన సంయక్పచతి పావకః॥ 13-246-23 (91169) 
శరీరమధ్యే నాభిః స్యాన్నాభ్యామగ్నిః ప్రతిష్ఠితః।
అగ్నౌ ప్రాణాశ్చ సంయుక్తాః ప్రాణేష్వాత్మా వ్యవస్థితః॥ 13-246-24 (91170) 
పక్వాశయస్త్వధో నాభేరూర్ధ్వమామాశయస్తథా।
నాభిర్మధ్యే శరీరస్య సర్వప్రాణాశ్చ సంశ్రితాః॥ 13-246-25 (91171) 
స్థితాః ప్రాణాదయః సర్వే తిర్యగూర్ధ్వమధశ్వరాః।
వహంత్యన్నరసాన్నాడ్యో దశప్రాణాగ్నిచోదితాః॥ 13-246-26 (91172) 
యోగినామేష మార్గస్తు పంచస్వేతేషు తిష్ఠతి।
జితశ్రమః సమాసీనో మూర్ధన్యాత్మానమాదధేత్॥ 13-246-27 (91173) 
మూర్ధన్యాత్మానమాధాయ భ్రువోర్మధ్యే మనస్తథా।
సన్నిరుధ్య తతః ప్రాణానాత్మానం చింతయేత్పరం॥ 13-246-28 (91174) 
ప్రాణే త్వపానం యుంజీత ప్రాణాంశ్చాపానకర్మణి।
ప్రాణాపానగతీ రుద్ధ్వా ప్రాణాయామపరో భవేత్॥ 13-246-29 (91175) 
ఏవమంతః ప్రయుంజీత పంచ ప్రాణాన్పరస్పరం।
విజనే సంమితాహారో మునస్తూష్ణీం నిరుచ్ఛ్వసన్॥ 13-246-30 (91176) 
అశ్రాంతశ్చింతయేద్యోగీ ఉత్థాయ చ పునఃపునః।
తిష్ఠన్గచ్ఛన్స్వపంస్చాపి యుంజీతైవమతంద్రితః॥ 13-246-31 (91177) 
ఏవం నియుంజతస్తస్య యోగినో యుక్తచేతసః।
ప్రసీదతి మనః క్షిప్రం ప్రసన్నే దృశ్యతే పరం॥ 13-246-32 (91178) 
విధూమ ఇవ దీప్తోఽగ్నిరాదిత్య ఇవ రశ్మివాన్।
వైద్యుతోఽగ్నిరివాకాశే పురుషో దృశ్యతేఽవ్యయః॥ 13-246-33 (91179) 
దృష్ట్వా తదాత్మనో జ్యోతిరైశ్వర్యాష్టగుణైర్యుతః।
ప్రాప్నోతి పరమం స్థానం స్పృహణీయం సురైరపి॥ 13-246-34 (91180) 
ఇమాన్యోగస్య దోషాంశ్చ దశైవ పరిచక్షతే।
దోషైర్విఘ్నే వరారోహే యోగినాం కవిభిః స్మృతాః॥ 13-246-35 (91181) 
కామః క్రోధో భయం స్వప్నః స్నేహమత్యశనం తథా।
వైచిత్యం వ్యాధిరాలస్యం లోభం చ దశమం స్మృతం॥ 13-246-36 (91182) 
ఏతైస్తేషాం భవేద్విఘ్నో దశభిర్దేవకారితైః।
తస్మాదేతానపాస్యాదౌ యుంజీత చ పరం మనః॥ 13-246-37 (91183) 
ఇమానపి గుణానష్టౌ యోగస్య పరిచక్షతే।
గుణైస్తైరష్టభిర్ద్రవ్యమైశ్వర్యమధిగంయతే॥ 13-246-38 (91184) 
అణిమా మహిమా చైవ ప్రాప్తిః ప్రాకాంయమేవ హి।
ఈశిత్వం చ వశిత్వం చ యత్ర కామావసాయితా॥ 13-246-39 (91185) 
ఏతానష్టౌ గుణాన్ప్రాప్య కథంచిద్యోగినాం వరాః।
ఈశాః సర్వస్య లోకస్య దేవానప్యతిశేరతే॥ 13-246-40 (91186) 
యోగోస్తి నైవాత్యశినో న చైకాంతమనశ్నతః।
న చాతిస్వప్నశీలస్య నాతిజాగతరస్తథా॥ 13-246-41 (91187) 
యుక్తాహారవిహారస్య యుక్తచేష్టస్య కర్మసు।
యుక్తస్వప్నావబోధస్య యోగో భవతి దుఃఖహా॥ 13-246-42 (91188) 
అనేనైవ విధానేన సాయుజ్యం తత్ప్రకల్ప్యతే।
సాయుజ్యం దేవసాత్కృత్వా ప్రయుంజీతాత్మభక్తితః॥ 13-246-43 (91189) 
అనన్యమనసా దేవి నిత్యం తద్గతచేతసా।
సాయుజ్యం ప్రాప్యతే దేవైర్యత్నేన మహతా చిరాత్॥ 13-246-44 (91190) 
హవిర్భిరర్చనైర్హోమైః ప్రణామైర్నిత్యచింతయా।
అర్చయిత్వా యథాశక్తి స్వకం దేశం విశంతి తే॥ 13-246-45 (91191) 
సాయుజ్యానాం విశిష్టం చ మామకం వైష్ణవం తథా।
మాం ప్రాప్య న నివర్తంతే విష్ణు వా శుభలోచనే॥ 13-246-46 (91192) 
ఇతి తే కథితో దేవి యోగధర్మః సనాతనః।
న శక్యః ప్రష్టుమన్యేన యోగధర్మస్త్వయా వినా॥ ॥ 13-246-47 (91193) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్చత్వారింశదధికద్విశతతమోఽధ్యాయః॥ 246 ॥

Mahabharata - Anushaasana Parva - Chapter Footnotes

7-246-15 నిపాత్య చేతి ఙ.పాఠః॥





అనుశాసనపర్వ - అధ్యాయ 247

॥ శ్రీః ॥

13.247. అధ్యాయః 247 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి స్వమాహాత్ంయకథనపూర్వకం దీక్షయా శివలింగార్చనాఫలకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-247-1x"
name="anuzAsana-13-247-1x">ఉమోవాచ।

త్రియక్ష త్రిదశశ్రేష్ఠ త్ర్యంబక త్రిదశాధిప।
త్రిపురాంతక కామాంగహర త్రిపథగాధర॥ 13-247-1 (91194) 
దక్షయజ్ఞప్రశమన సూలపాణేఽరిసూదన।
నమస్తే లోకపాలేశ లోకపాలవరప్రద॥ 13-247-2 (91195) 
నైకశాఖమపర్యంతమధ్యాత్మజ్ఞానముత్తమం।
అప్రతర్క్యమవిజ్ఞేయం సాంఖ్యయోగసమన్వితం॥ 13-247-3 (91196) 
భవతా పరిపృష్టేన శృణ్వంత్యా మమ భాషితం।
ఇదానీం శ్రోతుమిచ్ఛామి సాయుజ్యం త్వద్గతం విభో॥ 13-247-4 (91197) 
కథం పరిచరంత్యేతే భక్తాస్త్వాం పరమేష్ఠినం।
ఆచారః కీదృశస్తేషాం కేన తుష్టో భవేద్భవాన్। 
వర్ణ్యమానం త్వయా సాక్షాత్ప్రీణయత్యధికం హి మా॥  13-247-5 (91198) 
మహేశ్వర ఉవాచ। 13-247-6x (7668) 
హంత తే కథయిష్యామి మమ సాయుజ్యమద్భుతం।
యేన తే న నివర్తంతే యుక్తాః పరమయోగినః॥ 13-247-6 (91199) 
అవ్యక్తోఽహమచింత్యోఽహం పూర్వైరపి ముముక్షుభిః।
సాంఖ్యయోగౌ మయా సృష్టౌ సర్వం చాపి చరాచరం॥ 13-247-7 (91200) 
అర్చనీయోఽహమీశోఽహమవ్యయోఽహం సనాతనః।
అహం ప్రసన్నో భక్తానాం దదాంయమరతామపి॥ 13-247-8 (91201) 
న మాం విదుః సురగణా మునయశ్చ తపోధనాః।
త్వత్ప్రియార్థమహం దేవి మద్విభూతిం బ్రవీమి తే॥ 13-247-9 (91202) 
ఆశ్రమేభ్యశ్చతుర్భ్యోఽహం చతురో బ్రాహ్మణాఞ్శుభే।
మద్భక్తాన్నిర్మలాన్పుణ్యాన్సమానీయ తపస్వినః॥ 13-247-10 (91203) 
వ్యాచఖ్యేఽహం తథా దేవి యోగం పాశుపతం మహత్।
గృహీతం తచ్చ తైః సర్వం ముఖాచ్చ మమ దక్షిణాత్॥ 13-247-11 (91204) 
శ్రుత్వా తత్త్రిషు లోకేషు స్థాపితం చాపి తైః పునః।
ఇదానీం చ త్వయా పృష్టో వదాంయేకమనాః శృణు॥ 13-247-12 (91205) 
అహం పసుపతిర్నామ మద్భక్తా యే చ మానవాః।
సర్వే పాశుపతా జ్ఞేయా భస్మదిగ్ధతనూరుహాః॥ 13-247-13 (91206) 
రక్షార్థం మంగలార్థం న పవిత్రార్థం చ భామిని।
లింగార్థం చైవ భక్తానాం భస్మ దత్తం మయా పురా॥ 13-247-14 (91207) 
తేన సందిగ్ధసర్వాంగా భస్మనా బ్రహ్మచారిణః।
జటిలా ముండితా వాఽపి నానాకారశిఖండినః॥ 13-247-15 (91208) 
వికృతాః పింగలాభిస్చ నగ్నా నానాప్రకారిణః।
భైక్షం చరంతః సర్వత్ర నిఃస్పృహా నిష్పరిగ్రహాః॥ 13-247-16 (91209) 
మృత్పాత్రహస్తా మద్భక్తా మన్నివేశితబుద్ధ్యః।
చరంతో నిఖిలం లోకం మమ హర్షవివర్ధనాః॥ 13-247-17 (91210) 
మమ పాశుపతం దివ్యం యోగశాస్త్రమనుత్తమం।
సూక్ష్మం సర్వేషు లోకేషు విమృశంతశ్చరంతి తే॥ 13-247-18 (91211) 
ఏవం నిత్యాభియుక్తానాం మద్భక్తానాం తపస్వినాం।
ఉపాయం చింతయాంయాశు యేన మాముపయాంతి తే॥ 13-247-19 (91212) 
స్థాపితం త్రిషు లోకేషు శివలింగం మయా మమ।
నమస్కారేణ వా తస్య ముచ్యంతే సర్వకిల్బిషైః॥ 13-247-20 (91213) 
ఇష్టం దత్తమధీతం చ యజ్ఞాశ్చ బహుదక్షిణాః।
శివలింగప్రణామస్య కలాం నార్హంతి షోడశీం॥ 13-247-21 (91214) 
అర్చయా శివలింగస్య పరితుష్యాంయహం ప్రియే।
శివలింగార్చనాయాం తు విదానమపి మే శృణు॥ 13-247-22 (91215) 
గోక్షీరనవనీతాభ్యామర్చయేద్యః శివం మమ।
ఇష్టస్య హయమేధస్య యత్ఫలం తత్ఫలం భవేత్॥ 13-247-23 (91216) 
ఘృతమండేన యో నిత్యమర్చయేద్యః శివం మమ।
స ఫలం ప్రాప్నుయాన్మర్త్యో బ్రాహ్మణస్యాగ్నిహోత్రిణః॥ 13-247-24 (91217) 
కేవలేనాపి తోయేన స్నాపయేద్యః శివం మమ।
స చాపి లభతే పుణ్యం ప్రియం చ లభతే నరః॥ 13-247-25 (91218) 
సఘృతం గుగ్గులు సంయగ్ధూపయేద్యః శివాంతికే।
గోసవస్య తు యజ్ఞస్య యత్ఫలం తస్య తద్భవేత్॥ 13-247-26 (91219) 
యస్తు గుగ్గులపిండేన కేవలేనాపి ధూపయేత్।
తస్య రుక్మప్రధానస్య యత్ఫలం తస్య తద్భవేత్॥ 13-247-27 (91220) 
యస్తు నానావిధైః పుష్పైర్మమ లింగం సమర్చయేత్।
స హి ధేనుసహస్రస్య దత్తస్య ఫలమాప్నుయాత్।  13-247-28 (91221) 
యస్తు దేశాంతరం గత్వా శివలింగం సమర్చయేత్।
తస్మాత్సర్వమనుష్యేషు నాస్తి మే ప్రియకృత్తమః॥ 13-247-29 (91222) 
ఏవం నానావిధైర్ద్రవ్యైః శివలింగం సమర్చయేత్।
మత్సమానో మనుష్యేషు న పునర్జాయతే నరః॥ 13-247-30 (91223) 
అర్చనాభిర్నమస్కారైరుపహారైః స్తవైరపి।
భక్తో మామర్చయేన్నిత్యం శివలింగేష్వతంద్రితః॥ 13-247-31 (91224) 
పలాశబిల్వపత్రాణి రాజవృక్షస్రజం తథా।
అర్కపుష్పాణి మేధ్యాని మత్ప్రియాణి విశేషతః॥ 13-247-32 (91225) 
ఫలం వా యది వా శాకం పుష్పం వా యది వా జలం।
దత్తం సంప్రీణయేద్దేవి భక్తైర్మద్గతమానసైః॥ 13-247-33 (91226) 
మమాభిపరితుష్టస్య నాస్తి లోకేషు దుర్లభం।
తస్మాత్తే సతతం భక్తా మామేవాభ్యర్చయంత్యుత॥ 13-247-34 (91227) 
మద్భక్తా న వినశ్యంతి మద్భక్తా వీతకల్మషాః।
మద్భక్తాః సర్వలోకేషు పూజనీయా విశేషతః॥ 13-247-35 (91228) 
మద్ద్వేషిణశ్చి యే మర్త్యా మద్భక్తద్వేషిణశ్చ వా।
యాంతి తే నరకం ఘోరమిష్ట్వా క్రతుశతైరపి॥ 13-247-36 (91229) 
ఏతత్తే సర్వమాఖ్యాతం యోగం పాశుపతం మహత్।
మద్భక్తైర్మనుజైర్దేవి శ్రావ్యమేతద్దినేదినే॥ 13-247-37 (91230) 
శృణుయాద్యః పఠేద్వాఽపి మమేదం ధర్మనిశ్చయం।
స్వర్గం కీర్తిం ధనం ధాన్యం స లభేత నరోత్తమః॥ ॥ 13-247-38 (91231) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తచత్వారింశదధికద్విశతతమోఽధ్యాయః॥ 247 ॥





అనుశాసనపర్వ - అధ్యాయ 248

॥ శ్రీః ॥

13.248. అధ్యాయః 248 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ పార్వతీంప్రతి సశ్లాఘం స్త్రీధర్మకథనచోదనా॥ 1 ॥ పార్వత్యా గంగాదిమహానదీషు తన్నివేదనం॥ 2 ॥ గంగయా తదనుమోదనపూర్వకం భగవతి తత్కథనాభ్యనుజ్ఞానం॥ 3 ॥

Mahabharata - Anushaasana Parva - Chapter Text

<a id="anuzAsana-13-248-1x"
name="anuzAsana-13-248-1x">నారద ఉవాచ।

ఏవముక్త్వా మహాదేవః శ్రోతుకామః స్వయం ప్రభుః।
అనుకూలాం ప్రియాం భార్యాం పార్శ్వస్తామభ్యభాషత॥ 13-248-1 (91232) 
మహేశ్వర ఉవాచ। 13-248-2x (7669) 
పరావరజ్ఞే ధర్మాణాం తపోవననివాసినాం।
దీక్షావిధిదమోపేతే సతతం వ్రతచారిణి। 
పృచ్ఛామి త్వాం వరారోహే పృష్టా వద మమేప్సితం॥  13-248-2 (91233) 
సావిత్రీ బ్రహ్మణః పత్నీ కౌశికస్య శచీ శుభా।
లక్ష్మీర్విష్ణోః ప్రియా భార్యా ధృతిర్భార్యా యమస్య తు॥ 13-248-3 (91234) 
మార్కండేయస్య ధూమోర్ణా ఋద్ధిర్వైశ్రవణస్య తు।
వరుణస్య ప్రియా గౌరీ సవితుశ్చ సువర్చలా॥ 13-248-4 (91235) 
రోహిణీ శశినో భార్యా స్వాహా చాగ్నేరనిందితా।
కాశ్యపస్యాదితిశ్చైవ వసిష్ఠస్యాప్యరుంధతీ॥ 13-248-5 (91236) 
ఏతాశ్చాన్యాశ్చ దేవ్యస్తు సర్వాస్తాః పతిదేవతాః।
శ్రూయంతే లోకవిఖ్యాతాస్త్వయా చైవ సహోషితాః॥ 13-248-6 (91237) 
తాభిశ్చ పూజితాఽపి త్వమనువృత్త్యనుభాషణైః।
తస్మాత్తు పరిపృచ్ఛామి ధర్మజ్ఞే లోకసంమతే॥ 13-248-7 (91238) 
స్త్రీధర్మం శ్రోతుమిచ్ఛామి త్వయైవ సముదాహృతం।
సధ్రమచారిణీ మే త్వం లోకసంధారిణీ తథా॥ 13-248-8 (91239) 
అయం హి స్త్రీగణస్త్వాం తు అనుయాతి న ముంచతి।
త్వత్ప్రసాదాద్ధితం శ్రోతుం స్త్రీవృత్తం శుభలక్షణం॥ 13-248-9 (91240) 
త్వయా చోక్తం విశేషేణ గుణభూతం హి తిష్ఠతి।
స్త్రియ ఏవ సదా లోకే స్త్రీగణస్య గతిః ప్రియే॥ 13-248-10 (91241) 
శశ్వద్గౌర్గోషు గచ్ఛేత నాన్యత్ర రమతే నరః।
ఏవం లోకగతిర్దేవి ఆదిప్రభృతి వర్తతే॥ 13-248-11 (91242) 
ప్రమదోక్తం తు యత్కించిత్తత్స్త్రీషు బహుమన్యతే।
న తథా మన్యతే స్త్రీషు పురుషోక్తమనిందితే॥ 13-248-12 (91243) 
త్వయైష విదితో హ్యర్థః స్త్రీణాం ధర్మః సనాతనః।
తస్మాత్త్వాం ప్రతి పృచ్ఛామి పృష్టా వద మమేప్సితం॥ 13-248-13 (91244) 
నారద ఉవాచ। 13-248-14x (7670) 
ఏవముక్తా తదా దేవీ మహాదేవేన శోభనా।
సోద్వేగా చ సలజ్జా చ నావదత్తత్ర కించన। 
పునః పునస్తదా దేవీ దేవః కిమితి చాబ్రవీత్॥  13-248-14 (91245) 
ఉమోవాచ। 13-248-15x (7671) 
భగవందేవదేవేశ సురాసురనమస్కృత।
త్వదంతికే మయా వక్తుం స్త్రీణాం ధర్మః కథం భవేత్॥ మహేశ్వర ఉవాచ।  13-248-15 (91246) 
మన్నియోగాదవశ్యం తు వక్తవ్యం తు మమ ప్రియే॥  13-248-16 (91247) 
ఉమోవాచ। 13-248-17x (7672) 
ఇమా నద్యో మహాదేవ సర్వతీర్థోదకాన్వితాః।
ఉపస్పర్శనహేతోస్త్వాం న త్యజంతి సమీపతః॥ 13-248-17 (91248) 
ఏతాభిః సహ సంమంత్ర్య ప్రవక్ష్యామి తవేప్సితం।
అయుక్తం సత్సు తంత్రేషు తానతిక్రంయ భాషితుం॥ 13-248-18 (91249) 
మయా సంమానితాశ్చైవ భవిష్యంతి సరిద్వరాః॥  13-248-19 (91250) 
నారద ఉవాచ। 13-248-20x (7673) 
ఇతి మత్వా మహాదేవీ నదీర్దేవీః సమాహ్వయత్।
విపాశాం చ వితస్త్యాం చ చంద్రభాగాం సరస్వతీం॥ 13-248-20 (91251) 
శతద్రుం దేవిక్తాం సింధుం గౌతమీం కౌశికీం తథా।
యమునాం నర్మదాం చైవ కావేరీమథ నింనగాం॥ 13-248-21 (91252) 
తథా దేవనదీం గంగాం శ్రేష్ఠాం త్రిపథగాం శుభాం।
సర్వతీర్థోదకవహాం సర్వపాపవినాశినీం। 
ఏతా నదీః సమాహూయ సముద్వీక్ష్యేదమబ్రవీత్॥  13-248-22 (91253) 
ఉమోవాచ। 13-248-23x (7674) 
హే పుణ్యాః సరితః శ్రేష్ఠాః సర్వపాపవినాశికాః।
జ్ఞానవిజ్ఞానసంపన్నాః శృణుధ్వం వచనం మమ॥ 13-248-23 (91254) 
అయం భగవతా ప్రశ్న ఉక్తః స్త్రీధర్మమాశ్రితః।
న చైకయా మయా సాద్యం తస్మాద్వస్త్వానయాంయహం॥ 13-248-24 (91255) 
యుష్మాభిస్తద్విచార్యైవం వక్తుమిచ్ఛామి శోభనాః।
తత్కథం దేవదేవాయ వాచ్యః స్త్రీధర్మ ఉత్తమః॥ 13-248-25 (91256) 
నారద ఉవాచ। 13-248-26x (7675) 
ఇతి పృష్టాస్తథా దేవ్యా మహానద్యశ్చకంపిరే।
తాసాం శ్రేష్ఠతమా గంగా వచనం త్వవేమబ్రవీత్॥ 13-248-26 (91257) 
ధన్యాశ్చానుగృహీతాః స్మ అనేన వచనేన తే।
యా త్వం సురాసురైర్మాన్యా నదీరాద్రియసేఽనఘే॥ 13-248-27 (91258) 
తవైవార్హతి కల్యాణి ఏవం సాంత్వప్రసాదనం।
అశక్యమపి యే మూర్ఖాః స్వాత్మసంభావనాయుతాః। 
వాక్యం వదంతి సంసత్సు స్వయమేవ యథేష్టతః॥  13-248-28 (91259) 
శక్తో యశ్చానహంవాదీ సుదుర్లభతమో మతః॥  13-248-29 (91260) 
త్వం హి శక్తా సతీ దేవీ వక్తుం ప్రశ్నమశేషతః।
వ్యాహర్తుం నేచ్ఛసి స్త్రీత్వాత్సంపూజయతి నస్తథా॥ 13-248-30 (91261) 
త్వం హి దేవి మహాదేవీ ఊహాపోహవిశారదా।
దివ్యజ్ఞానయుతా దేవి దివ్యజ్ఞానేంధనైధితా॥ 13-248-31 (91262) 
త్వమేవార్హసి తద్వక్తుం స్త్రీణాం వృత్తం శుభాశుభం।
యాచామహే వయం శ్రోతుమమృతం త్వన్ముఖోద్గతం। 
కురు దేవప్రియం దేవి వద స్త్రీధర్మముత్తమం॥  13-248-32 (91263) 
నారద ఉవాచ। 13-248-33x (7676) 
ఏవం ప్రసాదితా దేవీ గంగయా లోకపూజ్యయా।
ప్రాహ ధర్మమశేషేణ స్త్రీధర్మం సురసుందరీ॥ 13-248-33 (91264) 
ఉమోవాచ। 13-248-34x (7677) 
భగవందేవదేవేశ సురేశ్వర మహేశ్వర।
త్వత్ప్రసాదాత్సురశ్రేష్ఠ తవైవ ప్రియకాంయయా। 
తమహం కీర్తయిష్యామి యథావచ్ఛ్రోతుమిచ్ఛసి॥ ॥  13-248-34 (91265) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టచత్వారింశదధికద్విశతతమోఽధ్యాయః॥ 248 ॥





అనుశాసనపర్వ - అధ్యాయ 249

॥ శ్రీః ॥

13.249. అధ్యాయః 249 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పార్వత్యా పరమేశ్వరంప్రతి దేవగంధర్వాదియోషితాం మధ్యే స్త్రీధర్మకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-249-1x"
name="anuzAsana-13-249-1x">నారద ఉవాచ।

ఏవం బ్రువంత్యాం స్త్రీధర్మం దేవ్యాం దేవస్య శాసనాత్।
ఋషిగంధర్వయక్షాణాం యోషితశ్చాప్సరోగణాః॥ 13-249-1 (91266) 
నాగభూతస్త్రియశ్చైవ నద్యశ్చైవ సమాగతాః।
శ్రుతుకామాః పరం వాక్యం సర్వాః పర్యవతస్థిరే॥ 13-249-2 (91267) 
ఉమాదేవీ ముదా యుక్తా పుజ్యమానాఽంగనాగణైః।
ఆనృశంస్యపరా దేవీ సతతం స్త్రీగణం ప్రతి॥ 13-249-3 (91268) 
స్త్రీగణస్య హితార్థాయ భవప్రియచికీర్షయా।
వక్తుం వచనమారేభే స్త్రీణాం ధర్మాశ్రయాన్వితం॥ 13-249-4 (91269) 
ఉమోవాచ। 13-249-5x (7678) 
భగవన్సర్వభూతేశ శ్రూయతాం వచనం మమ।
ఋతుప్రాప్తా సుశుద్దా యా కన్యా సేత్యభిధీయతే॥ 13-249-5 (91270) 
తాం తు కన్యాం పితా మాతా భ్రాతా మాతుల ఏవ వా।
పితృవ్యశ్చైవ పంచతే దాతుం ప్రభవతాం గతాః॥ 13-249-6 (91271) 
వివాహాశ్చ తథా పంచ తాసాం ధర్మార్థకారణాత్।
కామతశ్చ మిథో దానమితరేతరకాంయయా॥ 13-249-7 (91272) 
దత్తా యస్య భవేద్భార్యా ఏతేషాం యేన కేన చిత్।
దాతారః సువిమృశ్యైవ దాతుమర్హంతి నాన్యథా॥ 13-249-8 (91273) 
ఉత్తమానాం తు వర్ణానాం మంత్రవత్పాణిసంగ్రహః।
వివాహకారణం చాహుః శూద్రాణాం సంప్రయోగతః॥ 13-249-9 (91274) 
యదా దత్తా భవేత్కన్యా తస్మాద్భార్యార్థినే స్వకైః।
తదాప్రభృతి సా నారీ దశరాత్రం విలజ్జయా। 
మనసా కర్మణా వాచా అనుకూలా చ సా భవేత్॥  13-249-10 (91275) 
ఇతి భర్తృవ్రతం కుర్యాత్పతిముద్దిశ్య శోభనా।
తదాప్రభృతి సా నారీ న కుర్యాత్పత్యురప్రియం॥ 13-249-11 (91276) 
యద్యదిచ్ఛతి వై భర్తా ధ్రమకామార్థకారణాత్।
తథైవానుప్రియా భూత్వా తథైవోపచరేత్పతిం। 
పతివ్రతాత్వం నారీణామేతదేవ సనాతనం॥  13-249-12 (91277) 
తాదృశీ సా భవేన్నిత్యం యాదృశస్తు భవేత్పతిః।
శుభాశుభసమాచార ఏతద్వృత్తం సమాసతః॥ 13-249-13 (91278) 
దైవతం సతతం సాధ్వీ భర్తారం యా తు పశ్యతి।
దైవమేవ భవేత్తస్యాః పతిరిత్యవగంయతే॥ 13-249-14 (91279) 
ఏతస్మిన్కారణం దేవ పౌరాణీ శ్రూయతే శ్రుతిః।
కథయామి ప్రసాదాత్తే శృణు దేవ సమాసతః॥ 13-249-15 (91280) 
కస్య చిత్త్వథ విప్రస్య భార్యే ద్వే హి బభూవతుః।
తయోరేకా ధర్మకామా దేవానుద్దిశ్య భక్తితః॥ 13-249-16 (91281) 
భర్తారమవమత్యైవ దేవతాసు సమాహితా।
చకార విపులం ధర్మం పూజయానాఽర్చయాఽన్వితం॥ 13-249-17 (91282) 
అపరా ధర్మకామా చ పతిముద్దిశ్య శోభనా।
భర్తారం దైవతం కృత్వా చకార కిల తత్ప్రియం॥ 13-249-18 (91283) 
ఏవం వివర్తమానే తు యుగపన్మరణేఽధ్వని।
గతే కిల మహాదేవ తత్రైకా యా పతివ్రతా। 
దేవప్రియాయాం తిష్ఠంత్యాం పుణ్యలోకం జగామ సా॥  13-249-19 (91284) 
దేవప్రియా చ తిష్ఠంతీ విలలాప సుదుఃఖితా।
తాం యమో లోకపాలస్తు బభాషే పుష్కలం వచః॥ 13-249-20 (91285) 
మా శుచస్త్వం నివర్తస్వ న లోకాః సంతి తేఽనఘే।
స్వధర్మవిముఖా సా త్వం తస్మాల్లోకా న సంతి తే॥ 13-249-21 (91286) 
దేవతా హి పతిర్నార్యాః స్థాపితా సర్వదైవతైః।
అవమత్య శుభే తత్త్వం కథం లోకాన్గమిష్యసి॥ 13-249-22 (91287) 
మోహేని త్వం వరారోహే న జానీషే స్వదైవతం।
పతిమత్యా స్త్రియా కార్యో ధర్మః పత్యర్పణస్త్వితి॥ 13-249-23 (91288) 
తస్మాత్త్వం హి నివర్తస్వ కురు పత్యాశ్రితం హితం।
తదా గంతాసి లోకాంస్తాన్యాన్గచ్ఛంతి పతివ్రతాః। 
నాన్యథా శక్యతే ప్రాప్తుం పతీనాం లోకముత్తమం॥  13-249-24 (91289) 
యమేనైవంవిధం చోక్తా నివృత్తా పునరేవ సా।
బభూవ పతిమాలంబ్య పతిప్రియపరాయణా॥ 13-249-25 (91290) 
ఏవమేతన్మహగాదేవ దైవతం హి స్త్రియాః పతిః।
తస్మాత్పతిపరా భూత్వా పతీనుపచరేదితి॥ ॥ 13-249-26 (91291) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనపంచాశదధికద్విశతతమోఽధ్యాయః॥ 249 ॥





అనుశాసనపర్వ - అధ్యాయ 250

॥ శ్రీః ॥

13.250. అధ్యాయః 250 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

పార్వత్యా మహేశ్వరంప్రతి స్త్రీధర్మకథనం॥ 1 ॥ నారదేన కృష్ణంప్రతి ఉమామహేశ్వరసంవాదానువాదోపసంహారః॥ 2 ॥

Mahabharata - Anushaasana Parva - Chapter Text

<a id="anuzAsana-13-250-1x"
name="anuzAsana-13-250-1x">ఉమోవాచ।

పతిమత్యా దివారాత్రం వృత్తాంతం శ్రూయతాం శుభం।
పత్యుః పూర్వం సముత్థాయ ప్రాతఃక్రమ సమాచరేత్॥ 13-250-1 (91292) 
పత్యుర్భావం విదిత్వా తు పశ్చాత్సంబోధయేత్తు తం।
నిత్యం పౌర్వాహ్ణికం కార్యం స్వయం కుర్యాద్యథావిధి॥ 13-250-2 (91293) 
నివేద్య చ తథాఽఽహారం యథా సంపద్యతామితి।
తథైవ కుర్యాత్తత్సర్వం యథా పత్యుః ప్రియం భవేత్॥ 13-250-3 (91294) 
యథా భర్తా తథా నారీ గురూణాం ప్రతిపద్యతే॥  13-250-4 (91295) 
శుశ్రూషాపోషణవిధౌ పతిప్రియచికీర్షయా।
భర్తుర్నిష్క్రమణే కార్యం సంస్మరేదప్రమాదతః॥ 13-250-5 (91296) 
ఆగతం తు పతిం దృష్ట్వా సహసా పరిచారణం।
స్వయం కుర్వీత సంప్రీత్యా కాయశ్రమహరం పరం॥ 13-250-6 (91297) 
పాద్యసనాభ్యాం శయనైర్వాక్యైశ్చ హృదయప్రియైః।
అతిథీనామాగమేన ప్రీతియుక్తా సదా భవేత్॥ 13-250-7 (91298) 
కర్మణా వచనేనాపి తోషయేదతిథీన్సదా।
మంగలం గృహశౌచం చ సర్వోపకరణాని చ॥ 13-250-8 (91299) 
సర్వకాలమవేక్షేత కారయంతీ చ కుర్వతీ।
ధర్మకార్యే తు సంప్రాప్తే తద్వద్ధర్మపరా భవేత్॥ 13-250-9 (91300) 
అర్థకార్యే పునర్భర్తుః ప్రమాదాలస్యవర్జితా।
సా యత్నం పరమం కుర్యాత్తస్యి సాహాయ్యకారణాత్॥ 13-250-10 (91301) 
ధురంధరా భవేద్భర్తుః సాధ్వీ ధర్మార్థయోః సదా।
విహారకాలే వై భర్తుర్జ్ఞాత్వా భావం హృది స్థితం॥ 13-250-11 (91302) 
అలంకృత్య యథాయోగం మందహాససమన్వితం।
వాక్యైర్మధురసంయుక్తైః స్మయంతీ తోషయేత్పతిం॥ 13-250-12 (91303) 
కఠోరాణి న వాచ్యాని అన్యథా ప్రమదాంతరే।
యస్యాం కామీ భవేద్భర్తా తస్యాః ప్రీతికరీ భవేత్॥ 13-250-13 (91304) 
అప్రమాదం పురస్కృత్య మనసా తోషయేత్పతిం।
అనంతరమథాన్యేషాం భోజనావేక్షణం చరేత్॥ 13-250-14 (91305) 
దాసీదాసబలీవర్దాంశ్చండాలం చ శునస్తథా।
అనాథాన్కృపణాంశ్చైవ భిక్షుకాంశ్చ తథైవ చ। 
పూజయేద్బలిభైక్షేణ పత్యుర్ధర్మం వివర్ధయేత్॥  13-250-15 (91306) 
కుపితం వాఽర్థహీనం వా శ్రాంతం వోపచరేత్పతిం।
యతా స తుష్టః స్వస్థశ్చ తథా సంతోషయేత్పతిం॥ 13-250-16 (91307) 
యథా కుటుంబచింతాయాం వివాదే వాఽర్థసంచయే।
ఆహూతా తత్సహాయార్థం తథా ప్రియహితం వదేత్॥ 13-250-17 (91308) 
అప్రియం చ హితం బ్రూయాత్తస్య ధర్మార్థకాంక్షయా।
ఏకాంతచర్యాకథనం కలహం వర్జయేత్పరైః॥ 13-250-18 (91309) 
బహిరాలోకనం చైవ మోహం వ్రీడాం చ పైశునం।
బహ్వాశిత్వం దివాస్వప్నమేవమాది వివర్జయేత్॥ 13-250-19 (91310) 
రహస్యేకాసనం సాధ్వీ న కుర్యాదాత్మజైరపి।
యద్యద్దద్యాన్నియత్స్వేతి న్యాసవత్పరిపాలయేత్॥ 13-250-20 (91311) 
విస్మృతం వాఽపి యద్ద్రవ్యం ప్రతిపద్యాత్స్వశౌచతః।
యత్కించిత్పతినా దత్తం లబ్ధ్వా తత్సా సుకీ భవేత్॥ 13-250-21 (91312) 
అతీవాజ్ఞామతీర్ష్యాం చ దూరతః పరివర్జయేత్।
బాలవద్వృద్ధవద్భార్యా సదైవానుచరేత్పతిం॥ 13-250-22 (91313) 
భార్యాయా వ్రతమిత్యేవ కర్తవ్యం సతతం విభో।
ఏతత్పతివ్రతావృత్తముక్తం దేవ సమాసతః॥ 13-250-23 (91314) 
న చ భోగే న చైశ్వర్యే న సుఖే న ధనే తథా।
స్పృహా యస్యాస్తథా భర్తుః సా నారీణాం పతివ్రతా॥ 13-250-24 (91315) 
పతిర్హి దైవతం స్త్రీణాం పతిర్బంధుః పతిర్గతిః।
నాన్యం గతిమహం పశ్యే ప్రమదాయా యథా పతిః॥ 13-250-25 (91316) 
జాతిష్వపి చ వై స్త్రీత్వం విశిష్టం మే మతిః ప్రభో।
కాయక్లేశేన మహతా పురుషః ప్రాప్నుయాత్ఫలం। 
తత్సర్వం లభతే నారీ సుఖేన పతిపూజయా॥  13-250-26 (91317) 
యథాసుఖం పతిమతీ సర్వం పత్యనుకూలతః।
ఈదృశం ధర్మసాకల్యం పశ్య త్వం ప్రమదాం ప్రతి। 
ఏతద్విసృజ్య పచ్యంతే కుస్త్రియః పాపమోహితాః॥  13-250-27 (91318) 
తపశ్చర్యా చ దానం చ పతౌ తస్యాః సమర్పితం।
రూపం కులం యశస్తేజః సర్వం తస్మిన్ప్రతిష్ఠితం॥ 13-250-28 (91319) 
ఏవం వ్రతసమాచారాః స్వవృత్తేనైవ శోభనాః।
స్వభర్త్రా చ సమ గచ్ఛేత్పుణ్యలోకాన్సుకర్మణా॥ 13-250-29 (91320) 
వృద్ధో విరుపో బీభత్సో ధనవాన్నిర్ధనోఽపి వా।
ఏవంభూతోపి వై భర్తా స్త్రీణాం భూషణముత్తమం॥ 13-250-30 (91321) 
ఆఢ్యం వా రూపయుక్తం వా విరూపం ధనవర్జితం।
యా పతిం తోషయేత్సాధ్వీ సా పత్నీనాం విశిష్యతే॥ 13-250-31 (91322) 
దరిద్రాంశ్చ విరూపాశ్చ ప్రమూఢాన్కుష్టసంయుతాన్।
పతీనుపచరేల్లోకానక్షయాన్ప్రతిపద్యతే॥ 13-250-32 (91323) 
ఏవం ప్రవర్తమానాయాః పతిః పూర్వం ంరియేత చేత్।
తదాఽనుమరణం గచ్ఛేత్పునర్ధర్మం చరేత వా॥ 13-250-33 (91324) 
ఏతదేవం మయా ప్రోక్తం స్త్రియస్తు బహుధా స్మృతాః।
దేవదానవగంధర్వా మనుష్యా ఇతి నైకధా॥ 13-250-34 (91325) 
సౌంయశీలాః శుభాచారాః సర్వాస్తాః సంభవంతి చ।
యథా శుభం ప్రవక్ష్యామి స్త్రీణాం ధర్మం మహేశ్వర॥ 13-250-35 (91326) 
ఆసుర్యశ్చైవ పైశాచ్యో రాక్షస్యశ్చ భంతి హి।
తాసాం వృత్తమశేషేణ శ్రూయతాం లోకకారణాత్॥ 13-250-36 (91327) 
న్యాయతో వాఽన్యథా ప్రోక్తా భావదోషసమన్వితాః।
భర్తౄనుపచరంత్యేవ రాగద్వేషబలాత్కృతాః॥ 13-250-37 (91328) 
స్వధర్మవిముఖా భూత్వా ప్రదూష్యంతి యతస్తతః।
ప్రవృద్దవిషయా నిత్యం ప్రతికూలం వదంతి చ॥ 13-250-38 (91329) 
అర్థాన్వినాశయంత్యేవం న గృహ్ణంతి హితం క్వచిత్।
స్వబుద్ధినిరతా భూత్వా జీవంతి చ యథా తథా॥ 13-250-39 (91330) 
గుణవత్యః క్వచిద్భూత్వా పతిధర్మపరా ఇవ।
పునర్భవంతి పాపిష్ఠా విషమం వృత్తమాస్థితాః॥ 13-250-40 (91331) 
అనవస్థితమర్యాదా బహువేషా వ్యవస్థితాః।
అసంతుష్టాశ్చ లుబ్ధాశ్చ ఈర్ష్యాక్రోధయుతా భృశం॥ 13-250-41 (91332) 
భోగప్రియా హితద్వేష్యాః కామభోగపరాయణాః।
ప్రాయశోఽనృతభూయిష్ఠా గురూణాం ప్రతిలోమకాః॥ 13-250-42 (91333) 
ఏవంవృత్తసమాచారా ఆసురం భావమాశ్రితాః।
అపకారపరా నిత్యం సతతం కలహప్రియా॥ 13-250-43 (91334) 
పరుషా రుక్షవచనా నిర్ఘృణా నిరపత్రపాః।
నిఃస్నేహాః క్రోధనాశ్చైవ భర్తృపుత్రస్వబంధుషు॥ 13-250-44 (91335) 
ఘోరా మాంసప్రియా నిత్యం హసంతి చ రుదంతి చ।
పతీన్వ్యభిచరంత్యేవ దుర్మార్గేణ యథా తథా। 
బంధుభిర్భర్త్సితా భూత్వా గృహకార్యాణి కుర్వతే॥  13-250-45 (91336) 
అథవా భర్త్సితా దేవ నివృత్తాః స్వేషు కర్మసు।
తథైవాత్మవధం ఘోరం వ్యవస్యేయుర్న సంశయః॥ 13-250-46 (91337) 
నిర్దయా నిరనుక్రోశాః కుటుంబార్థవిలోపకాః।
ధర్మర్థరహితా ఘోరాః సతతం కుర్వతే క్రియాః॥ 13-250-47 (91338) 
అనర్థే నిపుణాః పాపాః పరప్రాణేషు నిర్దయాః।
ఏవంయుక్తసమాచారాః స్త్రియః పైశాచమాశ్రితాః॥ 13-250-48 (91339) 
అపరా మోహసంయుక్తా నిర్లజ్జా రోదనప్రియాః।
అశుద్ధా మలదిగ్ధాంగ్య పానమాంసరతా భృశం। 
వదంత్యనృతవాక్యాని హసంతి విలపంతి చ।  13-250-49 (91340) 
దుష్పసాదా మహాక్రోధాః స్వప్నశీలా నిరంతరం।
తామస్యో నష్టతత్వార్థా మందశీలా మహోదరాః। 
భుంజతే వివిధం సిద్ధం భోజనం తీవ్రసంభ్రమాః॥  13-250-50 (91341) 
గుణరూపవయోయుక్తం పతిం కామినముత్తమం।
హిత్వాఽన్యేనైవ గచ్ఛంతి సర్వధా భృశతాపితాః॥ 13-250-51 (91342) 
నిర్లజ్జా ధర్మసందిగ్ధాః ప్రతికూలాః సమంతతః।
ఏవంరూపసమాచారాః స్త్రియో రాక్షసమాశ్రితాః॥ 13-250-52 (91343) 
ఏవంవిధానాం సర్వాసాం న పరత్ర మహాసుఖం।
నరకాద్విప్రముక్తానాం మానుష్యం దుర్లభం భవేత్॥ 13-250-53 (91344) 
కష్టం తత్రాపి భుంజంతే స్వకృతం దుఃఖజం బహు।
దరిద్రాః క్లేశభూయిష్ఠా విరూపాః కుత్సితాః పరైః। 
విధవా దుర్భగా వాఽపి లభంతే దుఃఖమీదృశం॥  13-250-54 (91345) 
శతవర్షసహస్రాణి నిరయం వ్యభిచారిణీ।
వ్రజేత్పతిం చ పాపేన సంయోజ్య స్వకులం తథా॥ 13-250-55 (91346) 
ఏతద్విజ్ఞాయ పతితం పునశ్చేద్ధితమాత్మనః।
కుర్యాద్భర్తారమాశ్రిత్య తథా ధర్మవమాప్నుయాత్॥ 13-250-56 (91347) 
అతిసంయాంతి తాఁల్లోకాన్పుణ్యాన్పరమశోభనాన్।
అవమత్య చ యాః పూర్వం పతిం దుష్టేన చేతసా॥ 13-250-57 (91348) 
వర్తమానాస్చ సతతం భర్తౄణాం ప్రతికూలతః।
భర్త్రానుమరణం కాలే యాః కుర్వంతి తథావిధాః॥ 13-250-58 (91349) 
కామాత్క్రోధాద్భయాల్లోభాదపహాస్యా భవంతి తాః।
ఆదిప్రభృతి కుస్త్రీణాం తథాఽనుమరణం వృథా॥ 13-250-59 (91350) 
ఆదిప్రభృతి యా సాధ్వీ పత్యుః ప్రియపరాయణా।
ఊర్ధ్వం గచ్ఛతి సా పూతా భర్త్రాఽనుమరణం గతా॥ 13-250-60 (91351) 
ఏవం మృతాయా వై లోకానహం పశ్యామి చక్షుషా।
స్పృహణీయాన్సురగణైర్యాన్గచ్ఛంతి పతివ్రతాః॥ 13-250-61 (91352) 
అథవా భర్తరి మృతే వైధవ్యం ధర్మమాశ్రితాః।
తూష్ణీం భౌమం జలే నిత్యమంజలిస్నానముత్తమం। 
వ్రతం చ పతిముద్దిశ్య కుర్యశ్చైవ విధిం తతః॥  13-250-62 (91353) 
ఏవం గచ్ఛతి సా నారీ పతిలోకమనుత్తమం।
రమణీయమనిర్దేశ్యం దుష్ప్రాపం దేవమానుషైః॥ 13-250-63 (91354) 
ప్రాప్నుయాత్తాదృశం లోకం కేవలం యా పతివ్రతా।
ఇతి తే కథితం దేవ స్త్రీణాం ధర్మిమనుత్తమం॥ 13-250-64 (91355) 
భవతః ప్రియకామిన్యా యన్మయోక్తం తవాగ్రతః।
చాపల్యాన్మమ దేవేశ తద్భవాన్క్షంతుమర్హతి॥ 13-250-65 (91356) 
నారద ఉవాచ। 13-250-66x (7679) 
ఏవం వదంతీం రుద్రాణీం లజ్జాభావసమన్వితాం।
ప్రశశంస చ దేవేశో వాచా సంజనయన్ప్రియం॥ 13-250-66 (91357) 
ఋషయో దేవగంధర్వాః ప్రమదాశ్చ సహస్రశః।
ప్రణంయ శిరసా దేవీం స్తుతిభిశ్చాభితుష్టువుః॥ 13-250-67 (91358) 
పూజయామాసురపరే దేవదేవ ముదా యుతాః।
సంవాదం చింతయంత్యంతే శ్రద్దధానాః సుచేతసః॥ 13-250-68 (91359) 
తతస్తు దేవదేవేశో దేవీం వచనమబ్రవీత్।
శృణు కల్యాణి మద్వాక్యం సంవాదోఽయం మయా తవ। 
పుణ్యం పవిత్రం ఖ్యాతం చ భవితా నాత్ర సంశయః॥  13-250-69 (91360) 
య ఇమం శ్రావయేద్విద్వాన్సంవాదం చావయోః ప్రియే।
శుచిర్భూత్వా నరాన్యుక్తాన్స తైః స్వర్గం వ్రజేత్సుఖం॥ 13-250-70 (91361) 
యస్త్వేనం శృణుయాన్నిత్యం సంవాదం చావయోః శుభం।
కీర్తిమాయుష్యమారోగ్యం లభతే స గతిం పరాం॥ ॥ 13-250-71 (91362) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచాశదధికద్విశతతమోఽధ్యాయః॥ 250 ॥

Mahabharata - Anushaasana Parva - Chapter Footnotes

7-250-59 సర్వాః పూతా భవంతి తా ఇతి థ.పాఠః॥





అనుశాసనపర్వ - అధ్యాయ 251

॥ శ్రీః ॥

13.251. అధ్యాయః 251 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

మహేశ్వరేణ మునిగణాన్ప్రతి శ్రీకృష్ణస్య వంశానుక్రమవర్ణనపూర్వకం గుణగణానువర్ణనం॥ 1 ॥

Mahabharata - Anushaasana Parva - Chapter Text

<a id="anuzAsana-13-251-1x"
name="anuzAsana-13-251-1x">ఋషయ ఊచుః।

పినాకిన్భగనేత్రఘ్న సర్వలోకనమస్కృత।
మహాత్ంయం వాసుదేవస్య శ్రోతుమిచ్ఛామ శంకర॥ 13-251-1 (91363) 
ఈశ్వర ఉవాచ। 13-251-2x (7680) 
పితామహాదపి వరః శాశ్వతః పురుషో హరిః।
కృష్ణో జాంబూనదాభాసో వ్యభ్రే సూర్య ఇవోదితః॥ 13-251-2 (91364) 
దశబాహుర్మహాతేజా దేవతారినిషూదనః।
శ్రీవత్సాంకో హృషీకేశః సర్వదైవతపూజితః॥ 13-251-3 (91365) 
బ్రహ్మా తస్యోదరభవస్తస్యాహం చ శిరోభవః।
శిరోరుహేభ్యో జ్యోతీంషి రోమభ్యశ్చ సురాఽసురాః॥ 13-251-4 (91366) 
ఋషయో దేహసంభూతాస్తస్య లోకాశ్చ శాశ్వతాః।
పితామహగృహం సాక్షాత్సర్వదేవగృహం చ సః॥ 13-251-5 (91367) 
సోస్యాః పృథివ్యాః కృత్స్నాయాః స్రష్టా త్రిభువనేశ్వరః।
సంహర్తా చైవ భూతానాం స్థావరస్య చరస్య చ॥ 13-251-6 (91368) 
స హి దేవవరః సాక్షాద్దేవనాథః పరంతపః।
సర్వజ్ఞః సర్వసంశ్లిష్టః సర్వగః సర్వతోముఖః॥ 13-251-7 (91369) 
పరమాత్మా హృషీకేశః సర్వవ్యాపీ మహేశ్వరః।
న తస్మాత్పరమం భూతం త్రిషు లోకేషు కించన॥ 13-251-8 (91370) 
సనాతనో వై మధుహా గోవింద ఇతి విశ్రుతః।
స సర్వాన్పార్తివాన్సంఖ్యే ఘాతయిష్యతి మానదః॥ 13-251-9 (91371) 
సురకార్యార్థముత్పన్నో మానుషం వపురాస్థితః।
న హి దేవగణాః శక్తాస్త్రివిక్రమవినాకృతాః॥ 13-251-10 (91372) 
భువనే దేవకార్యాణి కర్తుం నాయకవర్జితాః।
నాయకః సర్వభూతానాం సర్వదేవనమస్కృతః॥ 13-251-11 (91373) 
ఏతస్య దేవనాథస్య దేవకార్యపరస్య చ।
బ్రహ్మభూతస్య సతతం బ్రహ్మర్షిశరణస్య చ॥ 13-251-12 (91374) 
బ్రహ్మా వసతి గర్భస్థః శరీరే సుఖసంస్థితః।
శర్వః సుఖం సంశ్రితశ్చ్ శరీరే సుఖసంస్థితః॥ 13-251-13 (91375) 
సర్వాః సుఖం సంశ్రితాశ్చ శరీరే తస్య దేవతాః।
స దేవః పుండరీకాక్షః శ్రీగర్భః శ్రీసహోషితః॥ 13-251-14 (91376) 
శార్ంగచక్రాయుధః ఖడ్గీ సర్వనాగరిపుధ్వజ।
ఉత్తమేన స శీలేన దమేన చ శమేన చ॥ 13-251-15 (91377) 
పరాక్రమేణ వీర్యేణ వపుషా దర్శనేన చ।
ఆరోహేణి ప్రమాణేన ధైర్యేణార్జవసంపదా॥ 13-251-16 (91378) 
ఆనృశంస్యేన రూపేణ బలేన న సమన్వితః।
అస్త్రైః సముదితః సర్వైర్దివ్యైరద్భుతదర్శనైః॥ 13-251-17 (91379) 
యోగమాయః సహస్రాక్షో నిరపాయో మహామనాః।
వీరో మిత్రజనశ్లాఘీ జ్ఞాతిబంధుజనప్రియః॥ 13-251-18 (91380) 
క్షమావాంశ్చానహంవాదీ బ్రహ్మణ్యో బ్రహ్మనాయకః।
భయహర్తా భయార్తానాం మిత్రాణాం నందివర్ధనః॥ 13-251-19 (91381) 
శరణ్యః సర్వభూతానాం దీనానాం పాలనే రతః।
శ్రుతవానర్థసంపన్నః సర్వభూతనమస్కృతః॥ 13-251-20 (91382) 
సమాశ్రితానాం వరదః శత్రూణామపి ధర్మవిత్।
నీతిజ్ఞో నీతిసంపన్నో బ్రహ్మవాదీ జితేంద్రియః॥ 13-251-21 (91383) 
భవార్థమిహ దేవానాం బుద్ధ్యా పరమయా యుతః।
ప్రాజాపత్యే శుభే మార్గే మానవే ధర్మసంస్కృతే॥ 13-251-22 (91384) 
సముత్పత్స్యతి గోవిందో మనోర్వంశే మహాత్మనః।
అంగో నామ మనోః పుత్రో అంతర్ధామా తతః పరః॥ 13-251-23 (91385) 
అంతర్ధాంనో హవిర్ధామా ప్రజాపతిరనిందితః।
ప్రాచీనబర్హిర్భవితా హవిర్ధాంనః సుతో మహాన్॥ 13-251-24 (91386) 
తస్య ప్రచేతఃప్రముఖా భవిష్యంతి దశాత్మజాః।
ప్రాచేతసస్తథా దక్షో భవితేహ ప్రజాపతిః॥ 13-251-25 (91387) 
దాక్షాయణ్యాస్తథాఽఽదిత్యో మనురాదిత్యతస్తథా।
మనోశ్చ వంశజ ఇలా సుద్యుంనశ్చ భవిష్యతి॥ 13-251-26 (91388) 
బుధాత్పురూరవాశ్చాపి తస్మాదాయుర్భవిష్యతి।
నహుషో భవితా తస్మాద్యయాతిస్తస్య చాత్మజః॥ 13-251-27 (91389) 
యదుస్తస్మాన్మహాసత్వః క్రోష్టా తస్మాద్భవిష్యతి।
క్రోష్టుశ్చైవ మహాన్పుత్రో వృజినీవాన్భవిష్యతి॥ 13-251-28 (91390) 
వృజినీవతశ్చ భవితా ఉషంగురపరాజితః।
ఉషంగోర్భవితా పుత్రః శూరశ్చిత్రరథస్తథా। 
తస్య త్వవరజః పుత్రః శూరో నామ భవిష్యతి॥  13-251-29 (91391) 
తేషాం విఖ్యాతవీర్యాణాం చరిత్రగుణశాలినాం।
యజ్వనాం సువిశుద్ధానాం వంశే బ్రాహ్మణసంమతే॥ 13-251-30 (91392) 
స శూరః క్షత్రియశ్రేష్ఠో మహావీర్యో మహాయశాః।
స్వవంశవిస్తరకరం జనయిష్యతి మానదః। 
వసుదేవ ఇతి ఖ్యాతం పుత్రమానకదుందుభిం॥  13-251-31 (91393) 
తస్య పుత్రశ్చతుర్బాహుర్వాసుదేవో భవిష్యతి॥
దాతా బ్రాహ్మణసత్కర్తా బ్రహ్మభూతో ద్విజప్రియః।  13-251-32 (91394) 
రాజ్ఞో మాగధసంరుద్ధాన్మోక్షయిష్యతి యాదవః॥  13-251-33 (91395) 
జరాసంధం తు రాజానం నిర్జిత్య గిరిగహ్వరే।
సర్వపార్థివరత్నాఢ్యో భవిష్యతి స వీర్యవాన్॥ 13-251-34 (91396) 
పృథివ్యామప్రతిహతో వీర్యేణ చ భవిష్యతి।
విక్రమేణ చ సంపన్నః సర్వపార్థివపార్థివః॥ 13-251-35 (91397) 
శూరసేనేషు భూత్వా స ద్వారకాయాం వసన్ప్రభుః।
పాలయిష్యతి గాం దేవీం విజిత్య నయవిత్సదా॥ 13-251-36 (91398) 
తం భవంతః సమాసాద్య వాఙ్భాల్యైరర్హణైర్వరైః।
అర్చయంతు యథాన్యాయం బ్రహ్మాణమివ శాశ్వతం॥ 13-251-37 (91399) 
యో హి మాం ద్రష్టుమిచ్ఛేత బ్రహ్మాణం చ పితామహం।
ద్రష్టవ్యస్తేన భగవాన్వాసుదేవః ప్రతాపవాన్॥ 13-251-38 (91400) 
దృష్టే తస్మిన్నహం దృష్టో న మేఽత్రాస్తి విచారణా।
పితామహో వా దేవేశ ఇతి విత్త తపోధనాః॥ 13-251-39 (91401) 
స యస్య పుండరీకాక్షః ప్రీతియుక్తో భవిష్యతి।
తస్య దేవగణః ప్రీతో బ్రహ్మపూర్వో భవిష్యతి॥ 13-251-40 (91402) 
యశ్చ తం మానవే లోకే సంశ్రయిష్యతి కేశవం।
తస్య కీర్తిర్జయశ్చైవ స్వర్గశ్చైవ భవిష్యతి॥ 13-251-41 (91403) 
ధర్మాణాం దేశికః సాక్షాత్స భవిష్యతి ధఱ్మిభాక్।
ధర్మవద్భిః స దేవేశో నమస్కార్యః సదోద్యతైః॥ 13-251-42 (91404) 
ధర్మ ఏవ పరో హి స్యాత్తస్మిన్నభ్యర్చితే విభౌ।
సహి దేవో మహాతేజాః ప్రజాహితచికీర్షయా॥ 13-251-43 (91405) 
ధర్మార్థం పురుషవ్యాఘ్ర ఋషికోటీః ససర్జ హ।
తాః సృష్టాస్తేన విభునా పర్వతే గంధమాదనే॥ 13-251-44 (91406) 
సనత్కుమారప్రముఖాస్తిష్ఠంతి తపసాఽన్వితాః।
తస్మాత్స వాగ్మీ ధర్మజ్ఞో నమస్యో ద్విజపుంగవాః॥ 13-251-45 (91407) 
దివి శ్రేష్ఠో హి భగవాన్హరిర్నారాయణః ప్రభుః।
వందితో హి స వందేత మానితో మానయీత చ। 
అర్హితశ్చార్హయేన్నిత్యం పూజితః ప్రతిపూజయేత్॥  13-251-46 (91408) 
దృష్టః పశ్యేదహరహః సంశ్రితః ప్రతిసంశ్రయేత్।
అర్చితశ్చార్చయేన్నిత్యం స దేవో ద్విజసత్తమాః॥ 13-251-47 (91409) 
ఏతత్తస్యానవద్యస్య విష్ణోర్వై పరమం వ్రతం।
ఆదిదేవస్య మహతః సజ్జనాచరితం సదా॥ 13-251-48 (91410) 
భువనేఽభ్యర్చితో నిత్యం దేవైరపి సనాతనః।
అభయేనానురూపేణి యుజ్యంతే తమనువ్రతాః॥ 13-251-49 (91411) 
కర్మణా మనసా వాచా స నమస్యో ద్విజైః సదా।
యత్నవద్భిరుపస్థాయ ద్రష్టవ్యో దేవకీసుతః॥ 13-251-50 (91412) 
ఏష వోఽభిహితో మార్గో మయా వై మునిసత్తమాః।
తం దృష్ట్వా సర్వశో దేవం దృష్టాః స్యుః సురసత్తమాః॥ 13-251-51 (91413) 
మహావరాహం తం దేవం సర్వలోకపితామహం।
అహం చైవ నమస్యామి నిత్యమేవ జగత్పతిం॥ 13-251-52 (91414) 
తత్ర చ త్రితయం దృష్టం భవిష్యతి న సంశయః।
సమస్తా హి వయం దేవాస్తస్య దేహే వసామహే॥ 13-251-53 (91415) 
తస్య చైవాగ్రజో భ్రాతా సితాద్రినిచయప్రభః।
హలీ బల ఇతి ఖ్యాతో భవిష్యతి ధరాధరః॥ 13-251-54 (91416) 
త్రిశిరాస్తస్య దివ్యశ్చ సాతకుంభమయో ద్రుమః।
ధ్వజస్తృణేంద్రో దేవస్య భవిష్యతి రథాశ్రితః॥ 13-251-55 (91417) 
శిరో నాగైర్మహాభోగైః పరికీర్ణం మహాత్మభిః।
భవిష్యతి మహాబాహోః సర్వలోకేశ్వరస్య చ॥ 13-251-56 (91418) 
చింతితాని సమేష్యంతి శస్త్రాణ్యస్త్రాణి చైవ హ।
అనంతశ్చ స అవోక్తో భగవాన్హరిరవ్యయః॥ 13-251-57 (91419) 
సమాదిష్టశ్చ విబుధైర్దర్శయ త్వమితి ప్రభో।
సుపర్ణో యస్య వీర్యేణ కశ్యపస్యాత్మజో బలీ। 
అంతం నైవాశకద్ద్రష్టుం దేవస్య పరమాత్మనః॥  13-251-58 (91420) 
స చ శేషో విచరతే పరయా వై ముదా యుతః।
అంతర్వసతి భోగేన పరిరభ్య వసుంధరాం॥ 13-251-59 (91421) 
య ఏవ విష్ణుః సోఽనంతో భగవాన్వసుధాధరః।
యో రామః స హృషీకేశో యోచ్యుతః స ధరాధరః॥ 13-251-60 (91422) 
తావుభౌ పురుషవ్యాఘ్రౌ దివ్యౌ దివ్యపరాక్రమౌ।
ద్రష్టవ్యౌ మాననీయౌ చ చక్రలాంగలధారిణౌ॥ 13-251-61 (91423) 
ఏష వోఽనుగ్రహః ప్రోక్తో మయా పుణ్యస్తపోధనాః।
యద్భవంతో యదుశ్రేష్ఠం పూజయేయుః ప్రయత్నతః॥ ॥ 13-251-62 (91424) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకపంచాశదధికద్విశతతమోఽధ్యాయః॥ 251 ॥

Mahabharata - Anushaasana Parva - Chapter Footnotes

7-251-43 అర్హితః పుష్పధూపాదినార్చితః। పూజితః వాచా చ మహీకృతః 7-251-47 అర్చితః మనసా ధ్యాతః॥ 7-251-55 తృణేంద్రః తాలద్రుమః॥





అనుశాసనపర్వ - అధ్యాయ 252

॥ శ్రీః ॥

13.252. అధ్యాయః 252 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ హిమవద్గిరౌ నారదోదితకృష్ణమహిమానువాదః॥ 1 ॥ తథా పార్థకృష్ణయోర్నరనారాయణాత్మకత్వకథనపూర్వకం కృష్ణమహిమప్రశంసనం॥ 2 ॥

Mahabharata - Anushaasana Parva - Chapter Text

<a id="anuzAsana-13-252-1x"
name="anuzAsana-13-252-1x">నారద ఉవాచ।

అథ వ్యోంని మహాఞ్శబ్దః సవిద్యుత్స్తనయిత్నుమాన్।
మేఘైశ్చ గగనం నీలం సంరుద్ధమభవద్ధనైః॥ 13-252-1 (91425) 
ప్రావృషీవ చ పర్జన్యో వవృషే నిర్మలం పయః।
తమశ్వైవాభవద్ధోరం దిశశ్చ న చకాశిరే॥ 13-252-2 (91426) 
తతో దేవగిరౌ తస్మిన్రంయే పుణ్యే సనాతనే।
న శర్వం భూతసంఘం వా దదృశుర్మనయస్తదా॥ 13-252-3 (91427) 
వ్యభ్రం చ గగనం సద్యః క్షణేన సమపద్యత।
తీర్థయాత్రాం తతో విప్రా జగ్ముశ్చాన్యే యథాగతం॥ 13-252-4 (91428) 
తదద్భుతమచింత్యం చ దృష్ట్వా తే విస్మితాఽభవన్।
శంకరస్యోమయా సార్ధం సంవాదం త్వత్కథాశ్రయం॥ 13-252-5 (91429) 
స భవాన్పురుషవ్యాఘ్ర బ్రహ్మభూతః సనాతనః।
యదర్థమనుశిష్టా స్మో గిరిపృష్ఠే మహాత్మనా॥ 13-252-6 (91430) 
ద్వితీయం త్వద్భుతమిదం త్వత్తేజఃకృతమద్య వై।
దృష్ట్వా చ విస్మితాః కృష్ణ సా చ నః స్మృతిరాగతా॥ 13-252-7 (91431) 
ఏతత్తే దేవదేవస్య మాహాత్ంయం కథితం ప్రభో।
కపర్దినో గిరీశస్య మహాబాహో జనార్దన॥ 13-252-8 (91432) 
ఇత్యుక్తాః స తదా కృష్ణస్తపోవననివాసిభిః।
మానయామాస తాన్సర్వానృషీందేవకినందనః॥ 13-252-9 (91433) 
అథర్షయః సంప్రహృష్టాః పునస్తే కృష్మమబ్రువన్।
పునఃపునర్దర్శయాస్మాన్సదైవ మధుసూదన॥ 13-252-10 (91434) 
న హి నః సా రతి స్వర్గే యా చ త్వద్దర్శనే విభో।
తదృతం చ మహాబాహో యదాహ భగవాన్భవః॥ 13-252-11 (91435) 
ఏతత్తే సర్వమాఖ్యాతం రహస్యమరికర్శన।
త్వమేవ హ్యర్తతత్త్వజ్ఞః పృష్టోఽస్మాన్పృచ్ఛసే యదా॥ 13-252-12 (91436) 
తదస్మాభిరిదం గుహ్యం త్వత్ప్రియార్థముదాహృతం।
న చ తేఽవిదితం కించిత్త్రిషు లోకేషు విద్యతే॥ 13-252-13 (91437) 
జన్మ చైవ ప్రసూతిశ్చ యచ్చాన్యత్కారణం విభో।
వయం తు బహుచాపల్యాదశక్తా గుహ్యధారణే॥ 13-252-14 (91438) 
తతః స్థితే త్వయి విభో లఘుత్వాత్ప్రలపామహే।
న హి కించిత్తదాశ్చర్యం యన్న వేత్తి భవానిహ॥ 13-252-15 (91439) 
దివి వా భువి వా దేవ సర్వం హి విదితం తవ।
సాధయామ వయం కృష్ణ బుద్ధిం పుష్టిమవాప్నుహి॥ 13-252-16 (91440) 
పుత్రస్తే సదృశస్తాత విశిష్టో వా భవిష్యతి।
మహాప్రభావసంయుక్తో దీప్తికీర్తికరః ప్రభుః॥ 13-252-17 (91441) 
భీష్మ ఉవాచ। 13-252-18x (7681) 
తతః ప్రణంయ దేవేశం యాదవం పురుషోత్తమం।
ప్రదక్షిణముపావృత్య ప్రజగ్ముస్తే మహర్షయః॥ 13-252-18 (91442) 
సోయం నారాయణః శ్రీమందీప్త్యా పరమయా యుతః।
వ్రతం యథావత్తచ్చీర్త్వా ద్వారకాం పునరాగమత్॥ 13-252-19 (91443) 
పూర్ణే చ దశమే మాసి పుత్రోఽస్య పరమాద్భుతః।
రుక్మిణ్యాం సంమతో జజ్ఞే శూరో వంశధరః ప్రభో॥ 13-252-20 (91444) 
స కామః సర్వభూతానాం సర్వభావగతో నృప।
అసురాణాం సురాణాం చ చరత్యంతర్గతః సదా॥ 13-252-21 (91445) 
సోయం పురుషశార్దూలో మేఘవర్ణశ్చతుర్భుజః।
సంశ్రితః పాండవాన్ప్రేంణా భవంతశ్చైనమాశ్రితాః॥ 13-252-22 (91446) 
కీర్తిర్లక్ష్మీర్ధృతిశ్చైవక స్వర్గమార్గస్తథైవ చ।
యత్రైష సంస్థితస్తత్ర దేవో విష్ణుస్త్రివిక్రమః॥ 13-252-23 (91447) 
సేంద్రా దేవాస్త్రయస్త్రింశదేష నాత్ర విచారణా।
ఆదిదేవో మహాదేవః సర్వభూతప్రతిశ్రయః॥ 13-252-24 (91448) 
అనాదినిధనోఽవ్యక్తో మహాత్మా మధుసూదనః।
అయం జాతో మహాతేజాః సురాణామర్థసిద్ధయే॥ 13-252-25 (91449) 
సుదుస్తరార్థతత్త్వస్య వక్తా కర్తా చ మాధవః।
తవ పార్థ జయః కృత్స్నస్తవ కీర్తిస్తథాఽతులా॥ 13-252-26 (91450) 
తవేయం పృథివీ దేవీ కృత్స్నా నారాయణాశ్రయాత్।
అయం నాథస్తవాచింత్యో యస్య నారాయణో గతిః॥ 13-252-27 (91451) 
స భవాంస్త్వముపాధ్వర్యూ రణాగ్నౌ హుతవాన్నృపాన్।
కృష్ణస్రువేణ మహతా యుగాంతాగ్నిసమేన వై॥ 13-252-28 (91452) 
దుర్యోధనశ్చ శోచ్యోసౌ సపుత్రభ్రాతృబాంధవః।
కృతవాన్యోఽబుధః క్రోధాద్ధరిగాండీవివిగ్రహం॥ 13-252-29 (91453) 
దైతేయా దానవేంద్రాశ్చ మహాకాయా మహాబలాః।
చక్రాగ్నౌ క్షయమాపన్నా దావాగ్నౌ శలభా ఇవ॥ 13-252-30 (91454) 
ప్రతియోద్ధుం న శక్యో హి మానుషైరేవ సంయుగే।
విహీనైః పురుషవ్యాఘ్ర సత్త్వశక్తిబలాదిభిః॥ 13-252-31 (91455) 
జయో యోగీ యుగాంతాభః సవ్యసాచీ రణాగ్రగః।
తేజసా హతవాన్సర్వం సుయోధనవలం నృప॥ 13-252-32 (91456) 
యత్తు గోవృషభాంకేన మునిభ్యః సముదాహృతం।
పురాణం హిమవత్పృష్ఠే తన్మే నిగదతః శృణు॥ 13-252-33 (91457) 
యావత్తస్య భవేత్పుష్టిస్తేజో జీప్తిః పరాక్రమః।
ప్రభావః సన్నతిర్జన్మ కృష్ణే తత్త్రిగుణం విభో॥ 13-252-34 (91458) 
కః శక్నోత్యన్యథా కర్తుం తద్యది స్యాత్తథా శృణు।
యత్రః కృష్ణో హి భగవాంస్తత్ర పుష్టిరనుత్తమా॥ 13-252-35 (91459) 
వయం త్విహాల్పమతయః పరతంత్రాః సువిక్లబాః।
జ్ఞానపూర్వం ప్రపన్నాః స్మో మృత్యోః పంథానమవ్యయం॥ 13-252-36 (91460) 
భవాంశ్చాప్యార్జవపరః పూర్వం కృత్వా ప్రతిశ్రయం।
రాజవృత్తం న లభతే ప్రతిజ్ఞాపాలనే రతః॥ 13-252-37 (91461) 
అత్యేవాత్మవధం లోకే రాజంస్త్వం బహు మన్యసే।
న హి ప్రతిజ్ఞా యా దత్తా తాం ప్రహాతుమరిందమ॥ 13-252-38 (91462) 
కాలేనాయం జనః సర్వో నిహతో రణమూర్ధని।
వయం చ కాలేన హతాః కాలో హి పరమేశ్వరః॥ 13-252-39 (91463) 
న హి కాలేన కాలజ్ఞః స్పృష్టః శోచితుమర్హసి।
కాలో లోహితరక్తాక్షః కృష్ణో దండీ సనాతనః॥ 13-252-40 (91464) 
తస్మాత్కుంతీసుత జ్ఞాతీన్నేహ శోచితుమర్హసి।
వ్యపేతమన్యుర్నిత్యం త్వం భవ కౌరవనందన॥ 13-252-41 (91465) 
మాధవస్యాస్య మహాత్ంయం శ్రుతం యత్కథితం మయా।
తదేవ తావత్పర్యాప్తం సజ్జనస్య నిదర్శనం॥ 13-252-42 (91466) 
వ్యాసస్య వచనం శ్రుత్వా నారదస్య చ ధీమతః।
స్వయం చైవ మహారాజ కృష్ణస్యార్హతమస్య వై॥ 13-252-43 (91467) 
ప్రభావశ్చర్షిపూగస్య కథితః సుమహాన్మయా।
మహేశ్వరస్య సంవాదం శైలపుత్ర్యాశ్చ భారత॥ 13-252-44 (91468) 
ధారయిష్యతి యశ్చైనం మహాపురుషసంభవం।
శృణుయాత్కథయేద్వా యః స శ్రేయో లభతే పరం॥ 13-252-45 (91469) 
భవితారశ్చ తస్యాథ సర్వే కామా యథేప్సితాః।
ప్రేత్య స్వర్గం చ లభతే నరో నాస్త్యత్ర సంశయః॥ 13-252-46 (91470) 
న్యాయ్యం శ్రేయోభికామేన ప్రతిపత్తుం జనార్దనః।
ఏష ఏవాక్షయో విప్రైః స్తుతో రాజంజనార్దనః॥ 13-252-47 (91471) 
మహేశ్వరముఖోత్సృష్టా యే చ ధర్మగుణాః స్మృతాః।
తే త్వయా మనసా ధార్యాః కురురాజ దివానిశం॥ 13-252-48 (91472) 
ఏవం తే వర్తమానస్య సంయగ్దండధరస్య చ।
ప్రజాపాలనదక్షస్య స్వర్గలోకో భవిష్యతి॥ 13-252-49 (91473) 
ధర్మోణాపి సదా రాజన్ప్రజా రక్షితుమర్హసి।
యస్తస్య విపులో దండః సంయగ్ధర్మః స కీర్త్యతే॥ 13-252-50 (91474) 
య ఏష కథితో రాజన్మయా సజ్జనసన్నిధౌ।
శంకరస్యోమయా సార్ధం సంవాదో ధర్మసంహితః॥ 13-252-51 (91475) 
శ్రుత్వా వా శ్రోతుకామో వాఽప్యర్చయేద్వృషభధ్వజం।
విశుద్ధేనేహ భావేన య ఇచ్ఛేద్భూతిమాత్మనః॥ 13-252-52 (91476) 
ఏష తస్యానవద్యస్య నారదస్య మహాత్మనః।
సందేశో దేవపూజార్థం తం తథా కురు పాండవ॥ 13-252-53 (91477) 
ఏతదత్యద్భుతం వృత్తం పుణ్యే హి భవతి ప్రభో।
వాసుదేవస్య కౌంతేయ స్థాణోశ్చైవ స్వభావజం॥ 13-252-54 (91478) 
దశవర్శసహస్రాణి బదర్యామేష శాశ్వతః।
తపశ్చచార విపులం సహ గాండీవధన్వనా॥ 13-252-55 (91479) 
త్రియుగౌ పుండరీకాక్షౌ వాసుదేవధనంజయౌ।
విదితౌ నారదాదేతౌ మమ వ్యాసాచ్చ పార్థివ॥ 13-252-56 (91480) 
బాల ఏవ మహాబాహుశ్చకార కదనం మహత్।
కంసస్య పుండరీకాక్షో జ్ఞాతిత్రామార్థకారణాత్॥ 13-252-57 (91481) 
కర్మణామస్య కౌంతేయ నాంతం సంఖ్యాతుముత్సహే।
శాశ్వతస్య పురాణస్య పురుషస్య యుధిష్ఠిర॥ 13-252-58 (91482) 
ధ్రువం శ్రేయః పరం తాత భవిష్యతి తవోత్తమం।
యస్య తే పురుషవ్యాఘ్రః సఖా చాయం జనార్దనః॥ 13-252-59 (91483) 
దుర్యోధనం తు శోచామి ప్రేత్య లోకేఽపి దుర్మతిం।
యత్కృతే పృథివీ సర్వా వినష్టా సహయద్విపా॥ 13-252-60 (91484) 
దుర్యోధనాపరాధేన కర్ణస్య శకునేస్తథా।
దుఃశాసనవతుర్థానాం కురవో నిధనం గతాః॥ 13-252-61 (91485) 
వైశంపాయన ఉవాచ। 13-252-62x (7682) 
ఏవం సంభాషమాణే తు గాంగేయే పురుషర్షభే।
తూష్ణీం బభూవ కౌరవ్యో మధ్యే తేషాం మహాత్మనాం॥ 13-252-62 (91486) 
తచ్ఛ్రుత్వా విస్మయం జగ్ముర్ధృతరాష్ట్రాదయో నృపాః।
సంపూజ్య మనసా కృష్ణం సర్వే ప్రాంజలయఽభవన్॥ 13-252-63 (91487) 
ఋషయశ్చాపి తే సర్వే నారదప్రముఖాస్తదా।
ప్రతిగృహ్యాభ్యనందంత తద్వాక్యం ప్రతిపూజ్య చ॥ 13-252-64 (91488) 
ఇత్యేతదఖిలం సర్వైః పాండవో భ్రాతృభిః సహ।
శ్రుతవాన్సుమహాశ్చర్యం పుణ్యం భీష్మానుశాసనం॥ 13-252-65 (91489) 
వైశంపాయన ఉవాచ। 13-252-66x (7683) 
యుధిష్ఠిరస్తు గాంగేయం విశ్రాంతం భూరిదక్షిణం।
పునరేవ మహాబుద్ధిః పర్యపృచ్ఛన్మహీపతిః॥ ॥ 13-252-66 (91490) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విపంచాశదధికద్విశతతమోఽధ్యాయః॥ 252 ॥





అనుశాసనపర్వ - అధ్యాయ 253

॥ శ్రీః ॥

13.253. అధ్యాయః 253 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి దృష్టాంతతయా విప్రకన్యోపాఖ్యానకథనపూర్వకం విద్వత్సంరక్షణస్య మహాఫలహేతుత్వకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-253-1x"
name="anuzAsana-13-253-1x">యుధిష్ఠిర ఉవాచ।

కృపయా పరయా ప్రోక్తః సర్వేషాం పాపకర్మణాం।
జ్ఞానస్య చ పరస్యేహ తన్మే బ్రూహి పితామహ॥ 13-253-1 (91491) 
భీష్మ ఉవాచ। 13-253-2x (7684) 
ఉపాయోఽయం పరప్రాప్తౌ పరమః పరికీర్తితః।
నారాయణాస్యానుధ్యానమర్చనం యజనం స్తుతిః॥ 13-253-2 (91492) 
శ్రవణం తత్కథానాం చ విద్వత్సంరక్షణం తథా।
విద్వచ్ఛుశ్రూషణప్రీతిరుపదేశానుపాలనం। 
స ధ్యానేన జపేననాశు ముచ్యతే ప్రాకృతోపి వా॥  13-253-3 (91493) 
జపశ్చతుర్విధః ప్రోక్తో వైదికస్తాంత్రికోపి చ।
పౌరాణికోథ విద్వద్భిః కథితః స్మార్త ఏవ చ॥ 13-253-4 (91494) 
విద్వచ్ఛుశ్రూషయా జ్ఞానం విద్వత్సంరక్షణేన చ।
నాసాధ్యం జ్ఞానినాం కించిత్తస్మాద్రక్ష్యాస్త్వయా ద్విజాః॥ 13-253-5 (91495) 
సువ్రతా బంధుహీనైకా వనే పూర్వం యమేన తు।
ఆసీదాశ్వాసితా విద్వత్సంరక్షణఫలాత్కిల॥ 13-253-6 (91496) 
విప్రస్య మరణే హేతుస్తత్పత్నీ పితృశోకదా।
వైశ్యా త్వమతిలాభోఽయం విప్రకన్యేతి సాంప్రతం।  13-253-7 (91497) 
ఇత్యుక్తాఽఽశ్వాసితాఽపృచ్ఛత్కేనైవం పాపసంయుతా।
జాతా విప్రకులే సంయక్ శ్రేయశ్చాపి బ్రవీహి మే॥ 13-253-8 (91498) 
యమ ఉవాచ। 13-253-9x (7685) 
అన్యజన్మని విద్వాంసం ప్రహారైరభిపీడితం।
చోరశంకావిమోక్షేణ మోక్షయిత్వా సుజన్మికా॥ 13-253-9 (91499) 
ఇత్యుక్తాఽష్టాక్షరధ్యానజపాదిశ్రేయసంయుతా।
యమేనానుగృహీతాఽభూత్పుణ్యలోకనివాసినీ॥ 13-253-10 (91500) 
తన్నిత్యం విదుషాం రక్షా తత్పరోఽభూర్మహీపతే।
తేషాం సంరక్షణాత్సద్యః సర్వపాపైః ప్రముచ్యతే॥ ॥ 13-253-11 (91501) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిపంచశదధికద్విశతతమోఽధ్యాయః॥ 253 ॥





అనుశాసనపర్వ - అధ్యాయ 254

॥ శ్రీః ॥

13.254. అధ్యాయః 254 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి శ్రీవిష్ణుసహస్రనామకథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-254-1x"
name="anuzAsana-13-254-1x">వైశంపాయన ఉవాచ।

శ్రుత్వా ధర్మానశేషేణ పావనాని చ సర్వశః।
యుధిష్ఠిరః శాంతనవం పునరేవాభ్యభాషత॥ 13-254-1 (91502) 
కిమేకం దైవతం లోకే కిం వాఽప్యేకం పరాయణం।
స్తువంతః కం కర్మర్చంతః ప్రాప్నుయుర్మానవాః శుభం॥ 13-254-2 (91503) 
కో ధర్మః సర్వధర్మాణాం భవతః పరమో మతః।
కిం జపన్ముచ్యతే జంతుర్జన్మసంసారబంధనాత్॥ 13-254-3 (91504) 
భీష్మ ఉవాచ। 13-254-4x (7686) 
జగత్ప్రభుం దేవదేవమనంతం పురుషోత్తమం।
స్తువన్నామసహస్రేణ పురుషః సతతోత్థితః॥ 13-254-4 (91505) 
తమేవ చార్చయన్నిత్యం భక్త్యా పురుషమవ్యయం।
ధ్యాయన్స్తువన్నమస్యంశ్చ యజమానస్తమేవ చ॥ 13-254-5 (91506) 
అనాదినిధనం విష్ణుం సర్వలోకమహేశ్వరం।
లోకాధ్యక్షం స్తువన్నిత్యం సర్వదుఃకాతిగో భవేత్॥ 13-254-6 (91507) 
బ్రహ్మణ్యం సర్వధర్మజ్ఞం లోకానాం కీర్తివర్ధనం।
లోకనాథం మహద్భూతం సర్వబూతభవోద్భవం॥ 13-254-7 (91508) 
ఏష మే సర్వధర్మాణాం ధర్మోఽధికతమో మతః।
యద్భక్త్యా పుండరీకాక్షం స్తవైరర్చేన్నరః సదా॥ 13-254-8 (91509) 
పరమం యో మహత్తేజః పరమం యో మహత్తపః।
పరమం యో మహద్బ్రహ్మ పరమం యః పరాయణం॥ 13-254-9 (91510) 
పవిత్రాణాం పవిత్రం యో మంగలానాం చ మంగలం।
దైవతం దేవతానాం చ భూతానాం యోఽవ్యయః పితా॥ 13-254-10 (91511) 
యతః సర్వాణి భూతాని భవంత్యాదియుగాగమే।
యస్మింశ్చ ప్రలయం యాంతి పునరేవ యుగక్షయే॥ 13-254-11 (91512) 
తస్య లోకప్రధానస్య జగన్నాథస్య భూపతే।
విష్ణోర్నామసహస్రం మే శృణు పాపభయాపహం॥ 13-254-12 (91513) 
యాని నామాని గౌణాని విఖ్యాతాని మహాత్మనః।
ఋషిభిః పరిగీతాని తాని వక్ష్యామి భూతయే॥ 13-254-13 (91514) 
`ఋషిర్నాంనాం సహస్రస్య దేవవ్యాసో మహామునిః।
ఛందోనుష్టుప్తథా దేవో భగవాందేవకీసుతః॥ 13-254-14 (91515) 
అముతాంశూద్భవో బీజం శక్తిర్దేవకినందనః।
త్రిసామ హృదయం తస్య శాంత్యర్థే వినియుజ్యతే॥'  13-254-15 (91516) 
ఓం విశ్వం విష్ణుర్వషట్కారో భూతభవ్యభవత్ప్రభుః।
భూతకృద్భూతభృద్భావో భూతాత్మా భూతభావనః॥ 13-254-16 (91517) 
పూతాత్మా పరమాత్మా చ ముక్తానాం పరమా గతిః।
అవ్యయః పురుషః సాక్షీ క్షేత్రజ్ఞోఽక్షర ఏవ చ॥ 13-254-17 (91518) 
యోగో యోగవిదాంనేతా ప్రధానపురుషేశ్వరః।
నరసింహవపుః శ్రీమాన్కేశవః పురుషోత్తమః॥ 13-254-18 (91519) 
సర్వః శర్వః శివః స్థాణుర్భూతాదిర్నిధిరవ్యయః।
సంభవో భావనో భర్తా ప్రభవః ప్రభురీశ్వరః॥ 13-254-19 (91520) 
స్వయంభూః శంభురాదిత్యః పుష్కరాక్షో మహాస్వనః।
అనాదినిధనో ధాతా విధాతా ధాతురుత్తమః॥ 13-254-20 (91521) 
అప్రమేయో హృషీకేశః పద్మనాభోఽమరప్రభుః।
విశ్వకర్మా మనుస్త్వష్టా స్థవిష్ఠః స్థవిరో ధ్రువః॥ 13-254-21 (91522) 
అగ్రాహ్యః శాశ్వతః కృష్ణో లోహితాక్షః ప్రతర్దనః।
ప్రభూతస్త్రికకుద్ధామ పవిత్రం మంగలం పరం॥ 13-254-22 (91523) 
ఈశానః ప్రాణదః ప్రాణో జ్యేష్ఠః శ్రేష్ఠః ప్రజాపతిః।
హిరణ్యగర్భో భూగర్భో మాఘవో మధుసూదనః॥ 13-254-23 (91524) 
ఈశ్వరో విక్రమీ ధన్వీ మేధావీ విక్రమః క్రమః।
అనుత్తమో దురాధర్షః కృతజ్ఞః కృతిరాత్మవాన్॥ 13-254-24 (91525) 
సురేశః శరణం శర్మ విశ్వరేతాః ప్రజాభవః।
అహః సంవత్సరో వ్యాలః ప్రత్యయః సర్వదర్శనః॥ 13-254-25 (91526) 
అజః సర్వేశ్వరః సిద్ధః సిద్ధిః సర్వాదిరచ్యుతః।
వృషాకపిరమేయాత్మా సర్వయోగవినిఃసృతః॥ 13-254-26 (91527) 
వసుర్వసుమనాః సత్యః సమాత్మా సంమితః సమః।
అమోఘః పుండరీకాక్షో వృషకర్మా వృషాకృతిః॥ 13-254-27 (91528) 
రుద్రో బహుశిరా బభ్రుర్విశ్వయోనిః శుచిశ్రవాః।
అమృతః శాశ్వతః స్థాపుర్వరారోహో మహాతపాః॥ 13-254-28 (91529) 
సర్వగః సర్వవిద్భానుర్విష్వక్సేనో జనార్దనః।
వేదో వేదవిదవ్యంగో వేదాంగో వేదవిత్కవిః॥ 13-254-29 (91530) 
లోకాధ్యక్షః సురాధ్యక్షో ధర్మాధ్యక్షః కృతాకృతః।
చతురాత్మా చతుర్వ్యూహశ్చతుర్దంష్ట్రశ్చతుర్భుజః॥ 13-254-30 (91531) 
భ్రాజిష్ణుర్భోజనం భోక్తా సహిష్ణుర్జగదాదిజః।
అనఘో విజయో జేతా విశ్వయోనిః పునర్వసు॥ 13-254-31 (91532) 
ఉపేంద్రో వామనః ప్రాంశురమోఘః శుచిరూర్జితః।
అతీంద్రః సంగ్రహః సర్గో ధృతాత్మా నియమోయమః॥ 13-254-32 (91533) 
వేద్యో వైద్యః సదాయోగీ వీరహా మాధవో మధుః।
అతీంద్రియో మహామాయో మహోత్సాహో మహాబలః॥ 13-254-33 (91534) 
మహాబుద్ధిర్మహావీర్యో మహాశక్తిర్మహాద్యుతిః।
అనిర్దేశ్యవపుః శ్రీమానమేయాత్మా మహాద్రిధృక్॥ 13-254-34 (91535) 
మహేష్వాసో మహీభర్తా శ్రీనివాసః సతాంగతిః।
అనిరుద్ధః సురానందో గోవిందో గోవిదాంపతిః॥ 13-254-35 (91536) 
మరీచిర్దమనో హంసః సుపర్ణో భుజగోత్తమః।
హిరణ్యనాభః సుతపాః పద్మనాభః ప్రజాపతిః॥ 13-254-36 (91537) 
అమృత్యుః సర్వదృక్సింహః సంధాతా సంధిమాన్స్థిరః।
అజో దుర్మర్షణః శాస్తా విశ్రుతాత్మా సురారిహా॥ 13-254-37 (91538) 
గురుర్గరుతమో ధామ సత్యః సత్యపరాక్రమః।
నిమిషోఽనిమిషః స్రగ్వీ వాచస్పతిరుదారధీః॥ 13-254-38 (91539) 
అగ్రణీర్గ్రామణీః శ్రీమాన్న్యాయో నేతా సమీరణః।
సహస్రమూర్ధా విశ్వాత్మా సహస్రాక్షః సహస్రపాత్॥ 13-254-39 (91540) 
ఆవర్తనో నివృత్తాత్మా సంవృతః సంప్రమర్దనః।
అహః సంవర్తకో వహ్నిరనిలో ధరణీధరః॥ 13-254-40 (91541) 
సుప్రసాదః ప్రసన్నాత్మా విశ్వదృగ్విశ్వభుగ్విభుః।
సత్కర్తా సత్కృతిః సాధుర్జహ్నుర్నారాయణో నరః॥ 13-254-41 (91542) 
అసంఖ్యేయోప్రమేయాత్మా విశిష్టః శిష్టకృచ్ఛుచిః।
సిద్ధార్థః సిద్ధసంకల్పః సిద్ధిదః సిద్ధిసాధనః॥ 13-254-42 (91543) 
వృషాహిర్వృషభో విష్ణుర్వృషపర్వా వృషోదరః।
వర్ధనో వర్ధమానశ్చ వివిక్తః శ్రుతిసాగరః॥ 13-254-43 (91544) 
సుభుజో దుర్ధరో వాగ్మీ మహేంద్రో వసుదో వసుః।
నైకరూపో బృహద్రూపః శిపివిష్టః ప్రకాశనః॥ 13-254-44 (91545) 
ఓజస్తేజోద్యుతిధరః ప్రకాశాత్మా ప్రతాపనః।
ఋద్ధః స్పృష్టాక్షరో మంత్రశ్చంద్రాంశుర్భాస్కరద్యుతిః॥ 13-254-45 (91546) 
అమృతాంశూద్భవో భానుః శశబిందుః సురేశ్వరః।
ఔషధం జగతః సేతుః సత్యధర్మపరాక్రమః॥ 13-254-46 (91547) 
భూతభవ్యభవన్నాథః పవనః పావనోఽనలః।
కామహా కామకృత్కాంతః కామః కామప్రదః ప్రభుః॥ 13-254-47 (91548) 
యుగాదికృద్యుగావర్తో నైకమాయో మహాశనః।
అదృశ్యో వ్యక్తరూపశ్చ సహస్రజిదనంతజిత్॥ 13-254-48 (91549) 
ఇష్టో విశిష్టః శిష్టేష్ట శిఖండీ నహుషో వృషః।
క్రోధహా క్రోధకృత్కర్తా విశ్వబాహుర్మహీధరః॥ 13-254-49 (91550) 
అచ్యుతః ప్రథితః ప్రాణః ప్రాణదో వాసవానుజః।
అపాంనిధిరధిష్ఠానమప్రమత్తః ప్రతిష్ఠితః॥ 13-254-50 (91551) 
స్కందః స్కందధరో ధుర్యో వరదో వాయువాహనః।
వాసుదేవో బృహద్భానురాదిదేవః పురందరః॥ 13-254-51 (91552) 
అశోకస్తారణస్తారః శూరః శౌరిర్జనేశ్వరః।
అనుకూలః శతావర్తః పద్మీ పద్మనిభేక్షణః॥ 13-254-52 (91553) 
పద్మనాబోఽరవిందాక్షః పద్మగర్భః శరీరభృత్।
మహర్ద్ధిర్ఋద్ధో వృద్ధాత్మా మహాక్షో గరుడధ్వక్షః॥ 13-254-53 (91554) 
అతులః శరభో భీమః సమయజ్ఞో హవిర్హరిః।
సర్వలక్షణలక్షణ్యో లక్ష్మీవాన్సమితింజయః॥ 13-254-54 (91555) 
విక్షరో రోహితో మార్గో హేతుర్దామోదరః సహః।
మహీధరో మహాభాగో వేగవానమితాశనః॥ 13-254-55 (91556) 
ఉద్భవః క్షోభణో దేవః శ్రీగర్భః పరమేశ్వరః।
కరణం కారణం కర్తా వికర్తా గహనో గుహః॥ 13-254-56 (91557) 
వ్యవసాయో వ్యవస్థానః సంస్థానః స్థానదో ధ్రువః।
పరర్ద్ధిః పరమస్పష్టస్తుష్టః పుష్టః శుభేక్షణః॥ 13-254-57 (91558) 
రామో విరామో విరజో మార్గో నేయో నయోఽనయః।
వీరః శక్తిమతాంశ్రేష్ఠో ధర్మో ధర్మవిదుత్తమః॥ 13-254-58 (91559) 
వైకుంఠః పురుషః ప్రాణః ప్రాణదః ప్రణవః పృథుః।
హిరణ్యగర్భః శత్రుఘ్నో వ్యాప్తో వాయురధోక్షజః॥ 13-254-59 (91560) 
ఋతుః సుదర్శనః కాలః పరమేష్ఠీ పరిగ్రహః।
ఉగ్రః సంవత్సరో దక్షో విశ్రామో విశ్వదక్షిణః॥ 13-254-60 (91561) 
విస్తారః స్థావరః స్థాణుః ప్రమాణం బీజమవ్యయం।
అర్థోఽనర్థో మహాకోశో మహాభోగో మహాధనః॥ 13-254-61 (91562) 
అనిర్విణ్ణః స్థవిష్ఠో భూర్ధర్మయూపో మహామఖః।
నక్షత్రనేమిర్నక్షత్రీ క్షమః క్షామః సమీహనః॥ 13-254-62 (91563) 
యజ్ఞ ఇజ్యో మహేజ్యశ్చ క్రతుః సత్రం సతాంగతిః।
సర్వదర్శీ వముక్తాత్మా సర్వజ్ఞో జ్ఞానముత్తమం॥ 13-254-63 (91564) 
సువ్రతః సుముఖః సూక్ష్మః సుఘోషః సుఖదః సుహృత్।
మనోహరో జితక్రోధో వీరబాహుర్విదారణః॥ 13-254-64 (91565) 
స్వాపనః స్వవశో వ్యాపీ నైకాత్మా నైకకర్మకృత్।
వత్సరో వత్సలో వత్సీ రత్నగర్భో ధనేశ్వరః॥ 13-254-65 (91566) 
ధర్మగుబ్ధర్మకృద్ధర్మీ సదసత్క్షరమక్షరం।
అవిజ్ఞాతా సహస్రాంశుర్విధాతా కృతలక్షణః॥ 13-254-66 (91567) 
గభస్తినేమిః సత్వస్థః సింహో భూతమహేశ్వరః।
ఆదిదేవో మహాదేవో దేవేశో దేవభృద్గురుః॥ 13-254-67 (91568) 
ఉత్తరో గోపతిర్గోప్తా జ్ఞానగంయః పురాతనః।
శరీరీ భూతభృద్భోక్తా కపీంద్రో భూరిదక్షిణః॥ 13-254-68 (91569) 
సోమపోఽమృతపః సోమః పురుజిత్పురుసత్తమః।
వినయోజ్యః సత్యసంధో దాశార్హః సాత్వతాంపతిః॥ 13-254-69 (91570) 
జీవో వినయితా సాక్షీ ముకుందోఽమితవిక్రమః।
అంభోనిధిరనంతాత్మా మహోదధిశయోఽంతకః॥ 13-254-70 (91571) 
అజో మహార్హః స్వాభావ్యో జితామిత్రః ప్రమోదనః।
ఆనందో నందనో నందః సత్యధర్మా త్రివిక్రమః॥ 13-254-71 (91572) 
మహర్షిః కపిలాచార్య కృతజ్ఞో మేదినీపతిః।
త్రిపదస్త్రిదశాధ్యక్షో మహాశృంగః కృతాంతకృత్॥ 13-254-72 (91573) 
మహావరాహో గోవిందః సుషేణః కనకాంగదీ।
గుహ్యో గభీరో గహనో గుప్తశ్చక్రగదాధరః॥ 13-254-73 (91574) 
వేధాః స్వాంగోఽజితః కృష్ణో దృఢః సంకర్షణోచ్యుతః।
వరుణో వారుణో వృక్షః పుష్కరాక్షో మహామనాః॥ 13-254-74 (91575) 
భగవాన్భగహా నందీ వనమాలీ హలాయుధః।
ఆదిత్యో జ్యోతిరాదిత్యః సహిష్ణుర్గతిసత్తమః॥ 13-254-75 (91576) 
సుధన్వా ఖండపరశుర్దారుణో ద్రవిణప్రదః।
దివస్పృక్సర్వదృగ్వ్యాసో వాచస్పతిరయోనిజః॥ 13-254-76 (91577) 
త్రిసామా సామగః సామ నిర్వాణం భేషజం భిషక్।
సంన్యాసకృచ్ఛమః శాంతో నిష్ఠా శాంతిః పరాయణం॥ 13-254-77 (91578) 
శుభాంగః శాంతిదః స్రష్టా కుముదః కువలేశయః।
గోహితో గోపతిర్గోప్తా వృషభాక్షో వృషప్రియః॥ 13-254-78 (91579) 
అనివర్తీ నివృత్తాత్మా సంక్షేప్తా క్షేమకృచ్ఛివః।
శ్రీవత్సవక్షాః శ్రీవాసః శ్రీపతిః శ్రీమతాంవరః॥ 13-254-79 (91580) 
శ్రీదః శ్రీశః శ్రీనివాసః శ్రీనిధిః శ్రీవిభావనః।
శ్రీధరః శ్రీకరః శ్రేయః శ్రీమాఁల్లోకత్రయాశ్రయః॥ 13-254-80 (91581) 
స్వక్షః స్వంగః శతానందో నందిర్జ్యోతిర్గణేశ్వరః।
విజితాత్మా విధేయాత్మా సత్కీర్తిశ్ఛిన్నసంశయః॥ 13-254-81 (91582) 
ఉదీర్ణః సర్వతశ్చక్షురనీశః శాశ్వతః స్థిరః।
భూశయో భూషణో భూతిర్విశోకః శోకనాశనః॥ 13-254-82 (91583) 
అర్చిష్మానర్చితః కుంభో విశుద్ధాత్మా విశోధనః।
అనిరుద్ధోఽప్రతిరథః ప్రద్యుంనోఽమితవిక్రమః॥ 13-254-83 (91584) 
కాలనేమినిహా వీరః శౌరిః సూరజనేశ్వరః।
త్రిలోకాత్మా త్రిలోకేశః కేశవః కేశిహా హరిః॥ 13-254-84 (91585) 
కామదేవః కామపాలః కామీ కాంతః కృతాగమః।
అనిర్దేశ్యవపుర్విష్ణుర్వీరోఽనంతో ధనంజయః॥ 13-254-85 (91586) 
బ్రహ్మణ్యో బ్రహ్మకృద్బ్రహ్మా బ్రహ్మ బ్రహ్మవివర్ధనః।
బ్రహ్మవిద్బ్రాహ్మణో బ్రహ్మీ బ్రహ్మజ్ఞో బ్రాహ్మణప్రియః॥ 13-254-86 (91587) 
మహాక్రమో మహాకర్మా మహాతేజా మహోరగః।
మహాక్రతుర్మహాయజ్వా మహాయజ్ఞో మహాహవిః॥ 13-254-87 (91588) 
స్తవ్యః స్తవప్రియః స్తోత్రం స్తుతిఃస్తోతా రణప్రియః।
పూర్ణః పూరయితా పుణ్యః పుణ్యకీర్తిరనామయః॥ 13-254-88 (91589) 
మనోజవస్తీర్థకరో వసురేతా వసుప్రదః।
వసుప్రదో వాసుదేవో వసుర్వసుమనా హవిః॥ 13-254-89 (91590) 
సద్గతిః సత్కృతిః సత్తా సద్భూతిః సత్పరాయణః।
శూరసేనో యదుశ్రేష్ఠః సన్నివాసః సుయామునః॥ 13-254-90 (91591) 
భూతావాసో వాసుదేవః సర్వాసునిలయోఽనలః।
దర్పహా దర్పహో దృప్తో దుర్ధరోఽద్ధాఽపరాజితః॥ 13-254-91 (91592) 
విశ్వమూర్తిర్మహమూర్తిర్దీప్తమూర్తిరమూర్తిమాన్।
అనేకమూర్తిరవ్యక్తః శతమూర్తిః శతాననః॥ 13-254-92 (91593) 
ఏకో నైకః సవః కః కిం యత్తత్పదమనుత్తమం।
లోకబంధుర్లోకనాథో మాధవో భక్తవత్సలః॥ 13-254-93 (91594) 
సువర్ణవర్ణో హేమాంగో వరాంగశ్చందనాంగదీ।
వీరహా విషమః శూన్యో ఘృతాశీరచలశ్చలః॥ 13-254-94 (91595) 
అమానీ మానదో మాన్యో లోకస్వామీ త్రిలోకధృత్।
సుమేధా మేఘజో ధన్యః సత్యమేధా ధరాధరః॥ 13-254-95 (91596) 
తేజో వృషో ద్యుతిధరః సర్వశస్త్రభృతాంవరః।
ప్రగ్రహో నిగ్రహో వ్యగ్రో నైకశృంగో గదాగ్రజః॥ 13-254-96 (91597) 
చతుర్మూర్తిశ్చతుర్బాహుశ్చతుర్వ్యూహశ్చతుర్గతిః।
చతురాత్మా చతుర్భావశ్చతుర్వదవిదేకపాత్॥ 13-254-97 (91598) 
సమావర్తో నివృత్తాత్మా దుర్జయో దురతిక్రమః।
దుర్లభో దుర్గమో దుర్గో దురావాసో దురారిహా॥ 13-254-98 (91599) 
శుభాంగో లోకసారంగః సుతంతుస్తంతువర్ధనః।
ఇంద్రకర్మా మహాకర్మా కృతకర్మా కృతాగమః॥ 13-254-99 (91600) 
ఉద్భవః సుందరః సుందో రత్ననాభః సులోచనః।
అర్కో వాజసనః శృంగీ జయంతః సర్వవిజ్జయీ॥ 13-254-100 (91601) 
సువర్ణిబిందురక్షోభ్యః సర్వవాగీశ్వరేశ్వరః।
మహాహ్రదో మహాగర్తో మహాభూతో మహానిధిః॥ 13-254-101 (91602) 
కుముదః కుందరః కుందః పర్జన్యః పవనోఽనిలః।
అమృతాంశోఽమృతవపుః సర్వజ్ఞః సర్వతోముఖః॥ 13-254-102 (91603) 
సులభః సువ్రతః సిద్ధః శత్రుజిచ్ఛత్రుతాపనః।
న్యగ్రోధోదుంబరోశ్వత్థశ్చాపూరాంధ్రనిషూదనః॥ 13-254-103 (91604) 
సహస్రార్చిః సప్తజిహ్వః సప్తైధాః సప్తవాహనః।
అమూర్తిరనఘోఽచింత్యో భయకృద్భయనాశనః॥ 13-254-104 (91605) 
అణుర్బృహత్కృశః స్థూలో గుణభృన్నర్గుణో మహాన్।
అధృతః స్వధృతః స్వాస్థ్యః ప్రాగ్వంశో వంశవర్ధనః॥ 13-254-105 (91606) 
భారభృత్కథితో యోగీ యోగీశః సర్వకామదః।
ఆశ్రమః శ్రమణః క్షామః సుపర్ణో వాయువాహనః॥ 13-254-106 (91607) 
ధనుర్ధరో ధనుర్వేదో దండో దమయితా దమః।
అపరాజితః సర్వసహో నియంతా నియమో యమః॥ 13-254-107 (91608) 
సత్వవాన్సాత్వికః సత్యః సత్యధర్మపరాయణః।
అభిప్రాయః ప్రియార్హోఽర్హఃఋ ప్రియకృత్ప్రీతివర్ధనః॥ 13-254-108 (91609) 
విహాయసగతిర్జ్యోతిః సురుచిర్హుతభుగ్విభుః।
రవిర్విరోచనః సూర్యః సవితా రవిలోచనః॥ 13-254-109 (91610) 
అంతో హుతభుగ్భోక్తా సుఖదో నైకదోఽగ్రజః।
అనిర్విణ్ణః సదామర్షీ లోకాధిష్ఠానమద్భుతః॥ 13-254-110 (91611) 
సనాత్సనాతనతమః కపిలః కపిరప్యయః।
స్వస్తిదః స్వస్తికృత్స్వస్తి స్వస్తిభుక్ స్వస్తిదక్షిణః॥ 13-254-111 (91612) 
అరౌద్రః కుండలీ చక్రీ విక్రంయూర్జితశాసనః।
శబ్దాతిగః శబ్దసహః శిశిరః శర్వరీకరః॥ 13-254-112 (91613) 
అక్రూరః పేశలో దక్షో దక్షిణః క్షమిణాంవరః।
విద్వత్తమో వీతభయః పుణ్యశ్రవణకీర్తనః॥ 13-254-113 (91614) 
ఉత్తారణో దుష్కృతిహా పుణ్యో దుఃఖప్ననాశనః।
వీరహా రక్షణః సంతో జీవనః పర్యవస్థితః॥ 13-254-114 (91615) 
అనంతరూపోఽనంతశ్రీర్జితమన్యుర్భయాపహః।
చతురస్రో గభీరాత్మా విదిశో వ్యాదిశో దిశః॥ 13-254-115 (91616) 
అనాదిర్భూర్భువో లక్ష్మీః సువీరో రుచిరాంగదః।
జననో జనజన్మాదిర్భీమో భీమపరాక్రమః॥ 13-254-116 (91617) 
ఆధారనిలయో ధాతా పుష్పహాసః ప్రజాగరః।
ఊర్ధ్వగః సత్పథాచారః ప్రాణదః ప్రణవః పణః॥ 13-254-117 (91618) 
ప్రమాణం ప్రాణనిలయః ప్రాణభృత్ప్రాణజీవనః।
తత్త్వం తత్త్వవిదేకాత్మా జన్మమృత్యుజరాతిగః॥ 13-254-118 (91619) 
భూర్భువఃస్వస్తరుస్తారః సవితా ప్రపితామహః।
యజ్ఞో యజ్ఞపతిర్యజ్వా యజ్ఞాంగో యజ్ఞవాహనః॥ 13-254-119 (91620) 
యజ్ఞభృద్యజ్ఞకృద్యజ్ఞీ యజ్ఞభుగ్యజ్ఞసాధనః।
యజ్ఞాంతకృద్యజ్ఞగుహ్యమన్నమన్నాద ఏవ చ॥ 13-254-120 (91621) 
ఆత్మయోనిః స్వయంజాతో వైఖానః సామగాయనః।
దేవకీనందనః స్రష్టా క్షితీశః పాపనాశనః॥ 13-254-121 (91622) 
శంఖభృన్నందకీ చక్రీ శార్ంగధన్వా గదాధరః।
రథాంగపాణిరక్షోభ్యః సర్వప్రహరణాయుధః। 
సర్వప్రహారణాయుధ ఓంనమ ఇతి॥  13-254-122 (91623) 
ఇతీదం కీర్తనీయస్యి కేశవస్య మహాత్మనః।
నాంనాం సహస్రం దివ్యానామశేషేణ ప్రకీర్తితం॥ 13-254-123 (91624) 
య ఇదం శృణుయాన్నిత్యం యశ్చాపి పరికీర్తయేత్।
నాశుభం ప్రాప్నుయాత్కించిత్సోముత్రేహ చ మానవః॥ 13-254-124 (91625) 
వేదాంతో బ్రాహ్మణః స్యాత్క్షత్రియో విజయీ భవేత్।
వైశ్యో ధనసమృద్ధః స్యాచ్ఛూద్రః సుఖమవాప్నుయాత్॥ 13-254-125 (91626) 
ధర్మార్థీ ప్రాప్నుయాద్ధర్మమర్థార్థీ చార్థమాప్నుయాత్।
కామానవాప్నుయాత్కామీ ప్రజార్థీ ప్రాప్నుయాత్ప్రజాం॥ 13-254-126 (91627) 
భక్తిమాన్యః సదోత్థాయ శుచిస్తద్గతమానసః।
సహస్రం వాసుదేవస్య నాంనాతేమత్ప్రకీర్తయేత్॥ 13-254-127 (91628) 
యశః ప్రాప్నోతి విపులం జ్ఞాతిప్రాధాన్యమేవ చ।
అచలాం శ్రియమాప్నోతి శ్రేయః ప్రాప్నోత్యనుత్తమం॥ 13-254-128 (91629) 
న భయం క్వచిదాప్నోతి వీర్యం తేజశ్చ విందతి।
భవత్యయోగో ద్యుతిమాన్బలరూపగుణాన్వితః॥ 13-254-129 (91630) 
రోగార్తో ముచ్యతే రోగాద్బద్ధో ముచ్యేత బంధనాత్।
భయాన్ముచ్యేత భీతస్తు ముచ్యేదాపన్న ఆపదః॥ 13-254-130 (91631) 
దుర్గాణ్యతితరత్యాశు పురుషః పురుషోత్తమం।
స్తువన్నామసహస్రేణ నిత్యం భక్తిసమన్వితః॥ 13-254-131 (91632) 
వాసుదేవాశ్రయో మర్త్యో వాసుదేవపరాయణః।
సర్వపాపవిశుద్ధాత్మా యాతి బ్రహ్మ సనాతనం॥ 13-254-132 (91633) 
న వాసుదేవభక్తానామశుభం విద్యతే క్వచిత్।
జన్మమృత్యుజరావ్యాధిభయం నైవోపజాయతే॥ 13-254-133 (91634) 
ఇమం స్తవమధీయానః శ్రద్ధాభక్తిసమన్వితః।
యుజ్యేతాత్మసుఖక్షాంతిశ్రీధృతిస్మృతికీర్తిభిః॥ 13-254-134 (91635) 
న క్రోధో న చ మాత్సర్యం న లోభో నాశుభా మతిః।
భంతి కృతపుణ్యానాం భక్తానాం పురుషోత్తమే॥ 13-254-135 (91636) 
ద్యౌః సచంద్రార్కనక్షత్రా ఖం దిశో భూర్మహోదధిః।
వాసుదేవస్య వీర్యేణ విధృతాని మహాత్మనః॥ 13-254-136 (91637) 
ససురాసురగంధర్వం సయక్షోరగరాక్షసం।
జగద్వశే వర్తతేదం కృష్ణస్య సచరాచరం॥ 13-254-137 (91638) 
ఇంద్రియాణి మనో బుద్ధిః సత్వం తేజో బలం ధృతిః।
వాసుదేవాత్మకాన్యాహుః క్షేత్రం క్షేత్రజ్ఞ ఏవ చ॥ 13-254-138 (91639) 
సర్వాగమానామాచారః ప్రథమం పరికల్ప్యతే।
ఆచారప్రభవో ధర్మో ధర్మస్య ప్రభురచ్యుతః॥ 13-254-139 (91640) 
ఋషయః పితరో దేవా మహాభూతాని ధాతవః।
జంగమాజంగమం చేదం జగన్నారయణోద్భవం॥ 13-254-140 (91641) 
యోగో జ్ఞానం తథా సాంఖ్యం విద్యాః శిల్పాదికర్మ చ।
వేదాః సాస్త్రాణి విజ్ఞానమేతత్సర్వం జనార్దనాత్॥ 13-254-141 (91642) 
ఏకో విష్ణుర్మహద్భూతం పృథగ్భూతాన్యనేకశః।
త్రీంల్లోకాన్వ్యాప్య భూతాత్మా భుంక్తే విశ్వభుగవ్యయః॥ 13-254-142 (91643) 
ఇమం స్తవం భగవతో విష్ణోర్వ్యాసేన కీర్తితం।
పఠేద్య ఇచ్ఛేత్పురుషః శ్రేయః ప్రాప్తుం సుఖాని చ॥ 13-254-143 (91644) 
విశ్వేశ్వరమజం దేవం జగతః ప్రభవాప్యయం।
భజంతి యే పుష్కరాక్షం న తే యాంతి పరాభవం। 
`న తే యాంతి పరాభవం ఓం నమ ఇతి॥  13-254-144 (91645) 
అర్జున ఉవాచ। 13-254-145x (7687) 
పద్మపత్రవిశాలక్ష పద్మనాభ సురోత్తమ।
భక్తానామనురక్తానాం త్రాతా భవ జనార్దన॥ 13-254-145 (91646) 
భగవానువాచ। 13-254-146x (7688) 
యో మాం నామసహస్రేణ స్తోతుమిచ్ఛతి పాండవ।
సోహమేకేన శ్లోకేన స్తుత ఏవ న సంశయః। 
స్తుత ఏవ న సంశయ ఓం నమ ఇతి॥  13-254-146 (91647) 
వాసనాద్వాసుదేవః స్యా వాసితం తే జగత్త్రయం।
సర్వభూతనివాసోసి వాసుదేవ్ నమోస్తు తే॥ 13-254-147 (91648) 
13-254-148 (91649) 
నమోస్త్వనంతాయ సహస్రమూర్తయే
సహస్రపాదాక్షిశిరోరుబాహవే। 
సహస్రనాంనే పురుషాయ శాశ్వతే
సహస్రకోటియుగధారిణే నమః।
శ్రీసహస్రకోటియుగధారిణే నమ ఇతి॥' 
Mahabharata - Anushaasana Parva - Chapter Footnotes

7-254-41 విశ్వధృగితి ఝ.పాఠ. సత్కృతః సాధురితి చ॥ 7-254-58 విరమో విరమః ఇతి క.పాఠః,విరతః ఇతి థ.పాఠః॥ 7-254-64 సుఘోషః సుహృదః సుహృదితి క.థ.పాఠః॥ 7-254-68 శరీరభూతభృద్భోక్తేతి క.ఙ.ఝ.థ.పాఠః॥ 7-254-69 వినయో జయః సత్యసంధః ఇతి క.ఙ.ఝ.పాఠః॥ 7-254-74 కాలనేమినిహా శౌరిర్వీరః శూరజనేశ్వరః ఇతి క.పాఠః। కాలనేమినిహా వీరః శూరః శౌరిర్జనేశ్వరః ఇతి థ.పాఠః॥ 7-254-100 అర్కో వాజసనిః శృంగీ ఇతి థ.పాఠః॥ 7-254-102 అమృతాశోఽమృతవపురితి ఝ.థ.పాఠః॥ 7-254-110 అనంతహుతభుగ్భోక్తేతి క.థ.పాఠః॥ 7-254-119 సపితా ప్రపితామహః ఇతి ఝ.పాఠ॥ 7-254-128 విపులం యాతి ప్రాధాన్యమేవ చేతి క.పాఠః॥





అనుశాసనపర్వ - అధ్యాయ 255

॥ శ్రీః ॥

13.255. అధ్యాయః 255 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి ఏకాదశరుద్రద్వాదశాదిత్యాదీనాం వసిష్ఠాదిమహర్షీణాం రాజర్ష్యాదీనాం చ పృథక్పృథంగామనిర్దేశపూర్వకం తత్తన్నామకీర్తనాదేః సావిత్రీజపాదేశ్చ మహాఫలహేతుత్వాభిధానం॥ 1 ॥

Mahabharata - Anushaasana Parva - Chapter Text

<a id="anuzAsana-13-255-1x"
name="anuzAsana-13-255-1x">యుధిష్ఠిర ఉవాచ*।

పితామహ మహాప్రాజ్ఞ సర్వశాస్త్రవిశారద।
కిం జప్యం జపతో నిత్యం భవేద్ధర్మఫలం మహత్॥ 13-255-1 (91650) 
ప్రస్థానే వా ప్రవేశే వా ప్రవృత్తే వాఽపి కర్మణి।
దైవే వా శ్రాద్ధకాలే వా కిం జప్యం కర్మసాధనం॥ 13-255-2 (91651) 
శాంతికం పౌష్టికం రక్షా శత్రుఘ్నం భయనాశనం।
జప్యం యద్బ్రహ్మ సమితం తద్భవాన్వక్తుమర్హతి॥ 13-255-3 (91652) 
భీష్మ ఉవాచ। 13-255-4x (7689) 
వ్యాసప్రోక్తమిమం మంత్రం శృణుష్వైకమనా నృప।
సావిత్ర్యా విహితం దివ్యం సద్యః పావవిమోచనం॥ 13-255-4 (91653) 
శృణు మంత్రవిధిం కృత్స్నం ప్రోచ్యమానం మయాఽనఘ।
యం శ్రుత్వా పాండవశ్రేష్ఠ సర్వపాపైః ప్రముచ్యతే॥ 13-255-5 (91654) 
రాత్రావహని ధర్మజ్ఞ జపన్పాపైర్న లిప్యతే।
తత్తేఽహం సంప్రవక్ష్యామి శృణుష్వైకమనా నృప॥ 13-255-6 (91655) 
ఆయుష్మాన్భవతే చైవ యం శ్రుత్వా పార్థివాత్మజ।
పురుషస్తు సుసిద్ధార్థః ప్రేత్య చేహ చ మోదతే॥ 13-255-7 (91656) 
సేవితం సతతం రాజన్పురా రాజర్షిసత్తమైః।
క్షత్రధర్మపైరర్నిత్యం సత్యవ్రతపరాయణైః॥ 13-255-8 (91657) 
ఇదమాహ్నికమవ్యగ్రం కుర్వద్భిర్నియతైః సదా।
నృపైర్భరతశార్దూల ప్రాప్యతే శ్రీరనుత్తమా॥ 13-255-9 (91658) 
నమో వసిష్ఠాయ మహావ్రతాయ
పరాశరం వేదనిధఇం నమస్తే। 
నమోస్త్వనంతాయ మహోరగాయ
నమోస్తు సిద్ధేభ్య ఇహాక్షయేభ్యః॥  13-255-10 (91659) 
నమోస్త్వృషిభ్యః పరమం పరేషాం
దేవేషు దేవం వరదం వరాణాం। 
సహస్రశీర్షాయ నమః శివాయ
సహస్రనామాయ జనార్దనాయ॥  13-255-11 (91660) 
అజైకపాదహిర్బుధ్న్యః పినాకీ చాపరాజితః।
ఋతశ్చ పితృరూపశ్చ త్ర్యంబకశ్చ మహేశ్వరః॥ 13-255-12 (91661) 
వృషాకపిశ్చ శంభుశ్చ హవనోఽథేశ్వరస్తథా।
ఏకాదశైతే ప్రథితా రుద్రాస్త్రిభువనేశ్వరాః॥ 13-255-13 (91662) 
శతమేతత్సమాంనాతం శతరుద్రే మహాత్మనాం॥  13-255-14 (91663) 
అంశో భగశ్చ మిత్రశ్చ వరుణశ్చ జలేశ్వరః।
తథా ధాతాఽర్యమా చైవ జయంతో భాస్కరస్తథా॥ 13-255-15 (91664) 
త్వష్టా పూషా తథైవేంద్రో ద్వాదశో విష్ణురుచ్యతే।
ఇత్యేతే ద్వాదశాదిత్యాః కాశ్యపేయా ఇతి శ్రుతిః॥ 13-255-16 (91665) 
ధరో ధ్రువశ్చ సోమశ్చ సావిత్రోఽథానిలోఽనలః।
ప్రత్యూషశ్చ ప్రభాసశ్చ వసవోష్టౌ ప్రకీర్తితాః॥ 13-255-17 (91666) 
నాసత్యశ్చాపి దస్రశ్చ స్మృతౌ ద్వావశ్వినావపి।
మార్తండస్యాత్మజావేతౌ సంజ్ఞానాసావినిర్గతౌ॥ 13-255-18 (91667) 
అతః పరం ప్రవక్ష్యామి లోకానాం కర్మసాక్షిణః।
అపి యజ్ఞస్య వేత్తారో దత్తస్య సుకృతస్య చ॥ 13-255-19 (91668) 
అదృశ్యాః సర్వభూతేషు పశ్యంతి త్రిదశేశ్వరాః।  13-255-20 (91669) 
శుభాశుభాని కర్మాణి మృత్యుః కాలశ్చ సర్వశః॥  13-255-20 (91670) 
విశ్వేదేవాః పితృగణా మూర్తిమంతస్తపోధనాః।
మునయశ్చైవ సిద్ధాశ్చ తపోమోక్షపరాయణాః। 
శుచిస్మితాః కీర్తయతాం ప్రయచ్ఛంతి శుభం నృణాం॥  13-255-21 (91671) 
ప్రజాపతికృతానేతాన్లోకాందివ్యేన తేజసా।
వసంతి సర్వలోకేషు ప్రయతాః సర్వకర్మసు॥ 13-255-22 (91672) 
ప్రాణానామీశ్వరానేతాన్కీర్తయన్ప్రయతో నరః।
ధర్మార్థకామైర్విపులైర్యుజ్యతే సహ నిత్యశః॥ 13-255-23 (91673) 
లోకాంశ్చ లభతే పుణ్యాన్విశ్వేశ్వరకృతాఞ్శుభాన్।
ఏతే దేవాస్త్రయస్త్రింశత్సర్వభూతగణేశ్వరాః॥ 13-255-24 (91674) 
నందీశ్వరో మహాకాయో గ్రామణీర్వృషభధ్వజః।
ఈశ్వరాః సర్వలోకానాం గణేశ్వరవినాయకాః॥ 13-255-25 (91675) 
సౌంయా రౌద్రా గణాశ్చైవ యోగభూతగణాస్తథా।
జ్యోతీంషి సరితో వ్యోమ సుపర్ణః పతగేశ్వరః॥ 13-255-26 (91676) 
పృథివ్యాం తపసా సిద్ధాః స్థావరాశ్చ చరాస్చ హ।
హిమవాన్గిరయః సర్వే చత్వారశ్చ మహార్ణవాః॥ 13-255-27 (91677) 
భవస్యానుచరాశ్చైవ హరతుల్యపరాక్రమాః।
విష్ణుర్దేవోథ జిష్ణుశ్చ స్కందశ్చాంబికయా సహ॥ 13-255-28 (91678) 
కీర్తయన్ప్రయతః సర్వాన్సర్వపాపైః ప్రముచ్యతే।
అత ఊర్ధ్వం ప్రవక్ష్యామి మానవానృషిసత్తమాన్॥ 13-255-29 (91679) 
యవక్రీతశ్చ రైభ్యశ్చ అర్వావసుపరావసూ।
ఔశిజశ్చైవ కక్షీవాన్బలశ్చాంగిరసః సుతః॥ 13-255-30 (91680) 
ఋషిర్మేధాతిథేః పుత్రః కణ్వో బర్హిషదస్తథా।
బ్రహ్మతేజోమయాః సర్వే కీర్తితా లోకభావనాః॥ 13-255-31 (91681) 
లభంతే హి శుభం సర్వే రుద్రానలవసుప్రభాః।
భువి కృత్వా శుభం కర్మ మోదంతే దివి దైవతైః॥ 13-255-32 (91682) 
మహేంద్రగురవః సప్త ప్రాచీం వై దిశమాశ్రితాః।
ప్రయతః కీర్తయేదేతాఞ్శక్రలోకే మహీయతే॥ 13-255-33 (91683) 
ఉన్ముచుః ప్రముచుశ్చైవ స్వస్త్యాత్రేయశ్చ వీర్యవాన్।
దృఢవ్యశ్చోర్ధ్వబాహుశ్చ తృణసోమాంగిరాస్తథా॥ 13-255-34 (91684) 
మిత్రావరుణయోః పుత్రస్తథాఽగస్త్యః ప్రతాపవాన్।
ధర్మరాజర్త్విజః సప్త దక్షిణాం దిశమాశ్రితాః॥ 13-255-35 (91685) 
దృఢేయుశ్చ ఋతేయుశ్చ పరివ్యాధశ్చ కీర్తిమాన్।
ఏకతశ్చ ద్వితశ్చైవ త్రితశ్చాదిత్యసన్నిభాః॥ 13-255-36 (91686) 
అత్రేః పుత్రశ్చ ధర్మాత్మా ఋషిః సారస్వతస్తథా।
వరుణస్యర్త్విజః సప్త పశ్చిమాం దిశమాశ్రితాః॥ 13-255-37 (91687) 
అత్రిర్వసిష్ఠో భగవాన్కశ్యపశ్చ మహానృషిః।
గౌతమశ్చ భరద్వాజో విశ్వామిత్రోథ కౌశికః॥ 13-255-38 (91688) 
ఋచీకతనయశ్చోగ్రో జమదగ్నిః ప్రతాపవాన్।
ధనేశ్వరస్య గురవః సప్తైతే ఉత్తరాశ్రితాః॥ 13-255-39 (91689) 
అపరే మునయః సప్త దిక్షు సర్వాస్వధిష్ఠితాః।
కీర్తిస్వస్తికరా నౄణాం కీర్తితా లోకభావనాః॥ 13-255-40 (91690) 
ధర్మః కామశ్చ కాలశ్చ వసుర్వాసుకిరేవ చ।
అనంతః కపిలశ్చైవ సప్తైతే ధరణీధరాః॥ 13-255-41 (91691) 
రామో వ్యాసస్తథా ద్రౌణిరశ్వత్థామా చ లోమశః।
ఇత్యేతే మునయో దివ్యా ఏకైకః సప్తసప్తధా॥ 13-255-42 (91692) 
శాంతిస్వస్తికరా లోకే దిశాంపాలాః ప్రతీర్తితాః।
యస్యాంయస్యాం దిశి హ్యేతే తన్ముఖః శరణం వ్రజేత్॥ 13-255-43 (91693) 
స్రష్టారః సర్వభూతానాం కీర్తితా లోకపావనాః।
సంవర్తో మేరుసావర్ణో మార్కండేయశ్చ ధార్మికః॥ 13-255-44 (91694) 
సాంఖ్యయోగౌ నారదశ్చ దుర్వాసాశ్చ మహానృషిః।
అత్యంతతపసో దాంతాస్త్రిషు లోకేషు విశ్రుతాః॥ 13-255-45 (91695) 
అపరే రుద్రసంకాశాః కీర్తితా బ్రహ్మలౌకికాః।
అపుత్రో లభతే పుత్రం దరిద్రో లభతే ధనం॥ 13-255-46 (91696) 
తథా ధర్మార్థకామేషు సిద్ధిం చ లభతే నరః।
పృథుం వైన్యం నృపవరం పృథ్వీ యస్యాభవత్సుతా॥ 13-255-47 (91697) 
ప్రజాపతిం సార్వభౌమం కీర్తయేద్వసుధాధిపం।
ఆదిత్యవంశప్రభవం మహేంద్రసమవిక్రమం॥ 13-255-48 (91698) 
పురూరవసమైలం చ త్రిషు లోకేషు విశ్రుతం।
బుధస్య దయితం పుత్రం కీర్తయేద్వసుధాధిపం॥ 13-255-49 (91699) 
త్రిలోకవిశ్రుతం వీరం భరతం చ ప్రకీర్తయేత్।
గవామయేన యజ్ఞేన యేనేష్టం వై కృతే యుగే॥ 13-255-50 (91700) 
రంతిదేవం మహాదేవం కీర్తయేత్పరమద్యుతిం।
విశ్వజిత్తపసోపేతం లక్షణ్యం లోకపూజితం॥ 13-255-51 (91701) 
తథా శ్వేతం చ రాజర్షిం కీర్తయేత్పరముద్యతిం।
సగరస్యాత్మజా యేన ప్లావితాస్తారితాస్తథా॥ 13-255-52 (91702) 
హుతాశనసమానేతాన్మహారూపాన్మహౌజసః।
ఉగ్రకాయాన్మహాసత్వాన్కీర్తయేత్కీర్తివర్ధనాన్॥ 13-255-53 (91703) 
దేవానృషిగణాంశ్చైవ నృపాంశ్చ జగతీశ్వరాన్।
సాంఖ్యం యోగం చ పరమం హవ్యం కవ్యం తథైవ చ॥ 13-255-54 (91704) 
కీర్తితం పరమం బ్రహ్మ సర్వశ్రుతిపరాయణం।
మంగల్యం సర్వభూతానాం పవిత్రం బహు కీర్తితం॥ 13-255-55 (91705) 
వ్యాధిప్రశమనం శ్రేష్ఠం పౌష్టికం సర్వకర్మణాం।
ప్రయతః కీర్తయేచ్చైతాన్కల్యం సాయం చ భారత॥ 13-255-56 (91706) 
ఏతే వై యాంతి వర్షంతి భాంతి వాంతి సృజంతి చ।
ఏతే వినాయకాః శ్రేష్ఠా దక్షాః క్షాంతా జితేంద్రియాః॥ 13-255-57 (91707) 
నరాణామశుభం సర్వే వ్యపోహంతి ప్రకీర్తితాః।
సాక్షిభూతా మహాత్మానః పాపస్య సుకృతస్య చ॥ 13-255-58 (91708) 
ఏతాన్వై కల్యముత్థాయ కీర్తయఞ్శుభమశ్నుతే।
నాగ్నిచోరభయం తస్య న మార్గప్రతిరోధనం॥ 13-255-59 (91709) 
ఏతాన్కీర్తయతాం నిత్యం దుఃస్వప్నో నశ్యతే నృణాం।
ముచ్యతే సర్వపాపేభ్యః స్వస్తిమాంశ్చ గృహాన్వ్రజేత్॥ 13-255-60 (91710) 
దీక్షాకాలేషు సర్వేషు యః పఠేన్నియతో ద్విజః।
న్యాయవానాత్మనిరతః క్షాంతో దాంతోఽనసూయకః॥ 13-255-61 (91711) 
రోగార్తో వ్యాధియుక్తో వా పఠన్పాపాత్ప్రముచ్యతే।
వాస్తుమధ్యే తు పఠతః కులే స్వస్త్యయనం భవేత్॥ 13-255-62 (91712) 
క్షేత్రమధ్యే తు పఠతః సర్వం సస్యం ప్రరోహతి।
గచ్ఛతః క్షేమమధ్వానం గ్రామాంతరగతః పఠన్॥ 13-255-63 (91713) 
ఆత్మనశ్చ సుతానాం చ దారాణాం చ ధనస్య చ।
బీజానామోషధీనాం చ రక్షామేతాం ప్రయోజయేత్॥ 13-255-64 (91714) 
ఏతాన్సంగ్రామకాలే తు పఠతః క్షత్రియస్య తు।
వ్రజంతి రిపవో నాశం క్షేమం చ పరివర్తతే॥ 13-255-65 (91715) 
ఏతాందైవే చ పిత్ర్యే చ పఠతః పురుషస్య హి।
భుంజతే పితరః కవ్యం హవ్యం చ త్రిదివౌకసః॥ 13-255-66 (91716) 
న వ్యాధిశ్వాపదభయం న ద్విపాన్న హి తస్కరాత్।
కశ్మలం లఘుతాం యాతి పాప్మనా చ ప్రముచ్యతే॥ 13-255-67 (91717) 
యానపాత్రే చ యానే చ ప్రవాసే రాజవేశ్మని।
పరాం సిద్ధిమవాప్నోతి సావిత్రీం హ్యుత్తమాం పఠన్॥ 13-255-68 (91718) 
న చ రాజభయం తేషాం న పిశాచాన్న రాక్షసాత్।
నాగ్న్యంబుపవనవ్యాలాద్భయం తస్యోపజాయతే॥ 13-255-69 (91719) 
చతుర్ణామపి వర్ణానామాశ్రమస్య విశేషతః।
కరోతి సతతం శాంతిం సావిత్రీముత్తమాం పఠన్॥ 13-255-70 (91720) 
నాగ్నిర్దహతి కాష్ఠాని సావిత్రీ యత్ర పఠ్యతే।
న తత్ర బాలో ంరియతే న చ తిష్ఠంతి పన్నగాః॥ 13-255-71 (91721) 
న తేషాం విద్యతే దుఃఖం గచ్ఛంతి పరమాం గతిం।
యే శృణ్వంతి మహద్బ్రహ్మ సావిత్రీగుణకీర్తనం॥ 13-255-72 (91722) 
గవాం మధ్యే తు పఠతో గావోఽస్య బహువత్సలాః।
ప్రస్థానే వా ప్రవాసే వా సర్వావస్థాం గతః పఠేత్॥ 13-255-73 (91723) 
జపతాం జుహ్వతాం చైవ నిత్యం చ ప్రయతాత్మనాం।
ఋషీణాం పరమం జప్యం గుహ్యమేతన్నరాధిప॥ 13-255-74 (91724) 
యాథాతథ్యేన సిద్ధస్య ఇతిహాసం పురాతనం।
పరాశరమతం దివ్యం శక్రాయ కథితం పురా॥ 13-255-75 (91725) 
తదేతత్తే సమాఖ్యాతం తథ్యం బ్రహ్మ సనాతనం।
హృదయం సర్వభూతానాం శ్రుతిరేషా సనాతనీ॥ 13-255-76 (91726) 
సోమాదిత్యాన్వయాః సర్వే రాఘవాః కురవస్తథా।
పఠంతి శుచయో నిత్యం సావిత్రీం ప్రాణినాం గతిం॥ 13-255-77 (91727) 
అభ్యాసే నిత్యం దేవానాం సప్తర్షీణాం ధ్రువస్య చ।
మోక్షణం సర్వకృచ్ఛ్రాణాం మోచయత్యశుభాత్సదా॥ 13-255-78 (91728) 
వృద్ధైః కాశ్యపగౌతమప్రభృతిభిర్భృగ్వంగిరోత్ర్యాదిభిః
శుక్రాగస్త్యబృహస్పతిప్రభృతిభిర్బ్రహ్మహ్మర్షిభిః సేవితం। 
భారద్వాజమతం ఋచీకతనయైః ప్రాప్తం వసిష్ఠాత్పునః
సావిత్రీమధిగంయ శక్రవసుభిః కృత్స్నా జితా దానవాః॥  13-255-79 (91729) 
యో గోశతం కనకశృంగమయం దదాతి
విప్రాయ వేదవిదుషే చ బహుశ్రుతాయ। 
దివ్యాం చ భారతకథాం కథయేచ్చ నిత్యం
తుల్యం ఫలం భవతి తస్య చ తస్య చైవ॥  13-255-80 (91730) 
ధర్మో వివర్ధతి భృగోః పరికీర్తనేన
వీర్యం వివర్ధతి పసిష్ఠనమోనతేన। 
సంగ్రామజిద్భవతి చైవ రఘుం నమస్య-
న్స్యాదశ్వినౌ చ పరికీర్తయతో న రోగః॥  13-255-81 (91731) 
ఏషా తే కథితా రాజన్సావిత్రీ బ్రహ్మశాశ్వతీ।
వివక్షురసి యచ్చాన్యత్తత్తే వక్ష్యామి భారత॥ ॥ 13-255-82 (91732) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచపంచాశదధికద్విశతతమోఽధ్యాయః॥ 255 ॥

Mahabharata - Anushaasana Parva - Chapter Footnotes

7-255-1x అయమధ్యాయః ఔత్తరాహపాఠ ఏవ వర్తతే। 7-255-4 విహితం ఇష్టసిద్ధ్యర్థం జప్తం॥ 7-255-9 ఆహ్నికం అహరహః కర్తవ్యం॥ 7-255-11 వరదం నమస్యే ఇతి శేషః॥ 7-255-18 సంజ్ఞాయా అశ్వారూపాయా నాస్తాతః నాసికాయాః సకాశాద్వినిర్గతౌ॥





అనుశాసనపర్వ - అధ్యాయ 256

॥ శ్రీః ॥

13.256. అధ్యాయః 256 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణమహిమప్రశంసనపూర్వకం తేషాం పూజ్యత్వాదికథనం॥ 1 ॥

Mahabharata - Anushaasana Parva - Chapter Text

<a id="anuzAsana-13-256-1x"
name="anuzAsana-13-256-1x">యుధిష్ఠిర ఉవాచ।

కే పూజ్యాః కే నమస్కార్యా కథం వర్తేత కేషు చ।
కిమాచారః కీదృశేషు పితామహ న రిష్యతే॥ 13-256-1 (91733) 
భీష్మ ఉవాచ। 13-256-2x (7690) 
బ్రాహ్మణానాం పరిభవః సాదయేదపి దేవతాః।
బ్రాహ్మణాంస్తు నమస్కృత్య యుధిష్ఠిర న రిష్యతే॥ 13-256-2 (91734) 
తే పూజ్యాస్తే నమస్కార్యా వర్తేథాస్తేషు పుత్రవత్।
తే హి లోకానిమాన్సర్వాంధారయంతి మనీషిణః॥ 13-256-3 (91735) 
బ్రాహ్మణాః సర్వలోకానాం మహాంతో ధర్మసేతవః॥
ధనత్యాగాభిరామాస్చి వాక్సంగమధురాశ్చ యే॥ 13-256-4 (91736) 
రమణీయాశ్చ భూతానాం నియమేన ధృతవ్రతాః।
ప్రణేతారశ్చ కోశానాం శాస్త్రాణాం చ యశస్వినః॥ 13-256-5 (91737) 
తపో యేషాం ధనం నిత్యం వాక్చైవ విపులం బలం।
ప్రసవాశ్చైవ ధర్మాణాం ధర్మజ్ఞాః సూక్ష్మదర్శినః॥ 13-256-6 (91738) 
ధర్మకామాః స్థితా ధర్మే సుకృతైర్ధర్మసేవతః।
యాన్సమాశ్రిత్య తిష్ఠంతి ప్రజాః సర్వాశ్చతుర్విధాః॥ 13-256-7 (91739) 
పంథానః సర్వనేతారో యజ్ఞవాహాః సనాతనాః।
పితృపైతామహీం గుర్వీముద్వహంతి ధురం సదా॥ 13-256-8 (91740) 
ధురి యే నావసీదంతి విషమే సద్ధయా ఇవ।
పితృదేవాతిథిముఖా హవ్యకవ్యాగ్రభోజినః॥ 13-256-9 (91741) 
భోజనాదేవ లోకాంస్త్రీంస్త్రాయంతే మహతో భయాత్।
దీపః సర్వస్య లోకస్య చక్షుశ్చక్షుష్మతామపి॥ 13-256-10 (91742) 
సర్వశిల్పాదినిధయో నిపుణాః సూక్ష్మదర్శినః।
గతిజ్ఞాః సర్వభూతానామధ్యాత్మగతిచింతకాః॥ 13-256-11 (91743) 
ఆదిమధ్యావసానానాం జ్ఞాతారశ్ఛిన్నసంశయాః।
పరావరవిశేషజ్ఞా గంతారః పరమాం గతిం॥ 13-256-12 (91744) 
విముక్తా ధూతపాప్మానో నిర్ద్వంద్వా నిష్పరిగ్రహాః।
మానార్హా మానితా నిత్యం జ్ఞానవిద్భిర్మహాత్మభిః॥ 13-256-13 (91745) 
చందనే మలపంకే చ భోజనేఽభోజనే సమాః।
సమం యేషాం దుకూలం చ శాణక్షౌమాజినాని చ॥ 13-256-14 (91746) 
తిష్ఠేయురప్యభుంజానా బహూని దివసాన్యపి।
శోషయేయుశ్చ గాత్రాణి స్వాధ్యాయైః సంయతేంద్రియాః॥ 13-256-15 (91747) 
అదైవం దైవతం కుర్యుర్దైవతం చాప్యదైవతం।
లోకానన్యాన్సృజేయుస్తే లోకపాలాంశ్చ కోపితాః॥ 13-256-16 (91748) 
అపేయః సాగరో యేషామపి సాపాన్మహాత్మనాం।
యేషాం కోపాగ్నిరద్యాపి దండకే నోపశాంయతి॥ 13-256-17 (91749) 
దేవానామపి యే దేవాః కారణం కారణస్య చ।
ప్రమామస్య ప్రమాణం చ తస్మాన్నాభిభవేద్బుధః॥ 13-256-18 (91750) 
తేషాం వృద్ధాశ్చ బాలాశ్చ సర్వే సన్మార్గదర్శినః।
తపోవిద్యావిశేషాత్తు మానయంతి పరస్పరం॥ 13-256-19 (91751) 
అవిద్వాన్బ్రాహ్మణో దేవః పాత్రం వై పావనం మహత్।
విద్వాన్భూయస్తరో దేవః పూర్ణసాగరసన్నిభః॥ 13-256-20 (91752) 
అవిద్వాంశ్చైవ విద్వాంశ్చ బ్రాహ్మణో దైవతం మహత్।
ప్రణీతశ్చాప్రణీతశ్చ యథాఽగ్నిర్దైవతం మహత్॥ 13-256-21 (91753) 
శ్మశానే హ్యపి తేజస్వీ పావకో నైవ దుష్యతి।
హవిర్యజ్ఞే చ విధివద్భూయ ఏవాభిశోభతే॥ 13-256-22 (91754) 
ఏవం యద్యప్యనిష్టేషు వర్తతే సర్వకర్మసు।
సర్వథా బ్రాహ్మణో మాన్యో దైవతం విద్ధి తత్పరం॥ ॥ 13-256-23 (91755) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్పంచాశదధికద్విశతతమోఽధ్యాయః॥ 256 ॥

Mahabharata - Anushaasana Parva - Chapter Footnotes

7-256-1 కిమాచారః కథం ధర్మః కీదృశేషు న రిష్యతే ఇతి క.పాఠః॥ 7-256-16 అదైవం దైవతం కుర్యుర్భస్మ కుర్యుశ్చ తే జగత్ ఇతి క.థ.పాఠః॥





అనుశాసనపర్వ - అధ్యాయ 257

॥ శ్రీః ॥

13.257. అధ్యాయః 257 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి బ్రాహ్మణమహిమప్రకాశనాయ కార్తవీర్యార్జునకథాకథనారంభః॥ 1 ॥ దత్తాత్రేయాద్వరలాభగర్వితేన తేన దిగ్జయయాత్రాయాం క్వాపి పురుషే స్వసాంయాభావకథనే అశరీరవాణ్యా బ్రాహ్మణానాముత్కర్షకథనం॥ 2 ॥ తేన దర్పాత్తదవజ్ఞానే వాయునాపి బ్రాహ్మణానామేవోత్కర్షే కథతే తేన వాయుంప్రతి తత్ప్రకాశనప్రార్థనా॥

Mahabharata - Anushaasana Parva - Chapter Text

<a id="anuzAsana-13-257-1x"
name="anuzAsana-13-257-1x">యుధిష్ఠిర ఉవాచ।

కాం తు బ్రాహ్మణపూజాయాం వ్యుష్టిం దృష్ట్వా జనాధిప।
కం వా ధర్మోదయం మత్వా తానర్చసి మహామతే॥ 13-257-1 (91756) 
భీష్మ ఉవాచ। 13-257-2x (7691) 
అత్రాప్యుదాహరంతీమమితిహాసం పురాతనం।
పవనస్య చ సంవాదమర్జునస్య చ భారత॥ 13-257-2 (91757) 
సహస్రభుజభృచ్ఛ్రీమాన్కార్తవీర్యోఽభవత్ప్రభుః।
అస్య లోకస్య సర్వస్య మాహిష్మత్యాం మహాబలః॥ 13-257-3 (91758) 
స తు రత్నాకరవతీం సప్తద్వీపాం ససాగరాం।
శశాస పృథివీం సర్వాం హైహయః సత్యవిక్రమః॥ 13-257-4 (91759) 
స్వవిత్తం తేన దత్తం తు దత్తాత్రేయాయ కర్మణే।
క్షత్రధర్మం పురస్కృత్య వినయం శ్రుతమేవ చ॥ 13-257-5 (91760) 
ఆరాధయామాస చ తం కృతవీర్యాత్మజో మునిం।
న్యమంత్రయత సంతుష్టో ద్విజశ్చైనం వరైస్త్రిభిః॥ 13-257-6 (91761) 
స వరైశ్ఛందితస్తేన నృపో వచనమబ్రవీత్।
సహస్రబాహుతా మేఽస్తు యూపమధ్యే గ్రహో యథా॥ 13-257-7 (91762) 
మమ బాహుసహస్రం తు పశ్యంతాం సైనికా రణే।
విక్రమేణి మహీం కృత్స్నాం జయేయం సంశితవ్రత॥ 13-257-8 (91763) 
తాం చ ధర్మేణ సంప్రాప్య పాలయేయమతంద్రితః।
చతుర్థం తు వరం యాచే త్వామహం ద్విజసత్తమ॥ 13-257-9 (91764) 
తం మమానుగ్రహకృతే దాతుమర్హస్యనిందిత।
అనుశాశంతు మాం సంతో మిథ్యావృత్తం త్వదాశ్రయం॥ 13-257-10 (91765) 
ఇత్యుక్తః స ద్విజః ప్రాహ తథాస్త్వితి నరాధిపం।
ఏవం సమభవంస్తస్య వరాస్తే దీప్తతేజసః॥ 13-257-11 (91766) 
గతః స రథమాస్థాయ జ్వలనార్కసమద్యుతిం।
అబ్రవీద్వీర్యసంమోహాత్కో వాఽస్తి సదృశో మమ॥ 13-257-12 (91767) 
ధైర్యైర్వీర్యైర్యశఃశౌర్యౌర్విక్రమేణౌజసాఽపి వా।
తద్వాక్యాంతే చాంతరిక్షే వాగువాచాశరీరిణీ॥ 13-257-13 (91768) 
న త్వం మూఢ విజానీషే బ్రాహ్మణం క్షత్రియాద్వరం।
సహితో బ్రాహ్మణేనేహ క్షత్రియః శాస్తి వై ప్రజాః॥ 13-257-14 (91769) 
అర్జున ఉవాచ। 13-257-15x (7692) 
కుర్యాం భూతాని తుష్టోఽహం క్రుద్ధో నాశం తథా నయే।
కర్ంణా మనసా వాచా న మత్తోస్తి వరో ద్విజః॥ 13-257-15 (91770) 
పూర్వో బ్రహ్మోత్తరో వాదో ద్వితీయః క్షత్రియోత్తరః।
త్వయోక్తౌ హేతుయుక్తౌ తౌ విశేషస్తత్ర దృశ్యతే॥ 13-257-16 (91771) 
బ్రాహ్మణాః సంశ్రితాః క్షత్రం న క్షత్రం బ్రాహ్మణాశ్రితం।
శ్రితా బ్రహ్మోపధా విప్రాః ఖాదంతి క్షత్రియాన్భువి॥ 13-257-17 (91772) 
క్షత్రియేష్వాశ్రితో ధర్మః ప్రజానాం పరిపాలనం।
క్షత్రాద్వృత్తిర్బ్రాహ్మణానాం తైః కథం బ్రాహ్మణో వరః॥ 13-257-18 (91773) 
సర్వభూతప్రధానాంస్తాన్భైక్షవృత్తీనహం సదా।
ఆత్మసంభావితాన్విప్రాన్స్థాపయాంయాత్మనో వశే॥ 13-257-19 (91774) 
కథితం త్వనయాఽసత్యం గాయంత్యా కన్యయా దివి।
విజేష్యాంయవశాన్సర్వాన్బ్రాహ్మణాంశ్చర్మవాససః॥ 13-257-20 (91775) 
న చ మాం చ్యావయేద్రాష్ట్రాత్త్రిషు లోకేషు కశ్చన।
దేవో వా మానుషో వాఽపి తస్మాజ్జ్యేష్యే ద్విజానహం॥ 13-257-21 (91776) 
అద్య బ్రహ్మోత్తరం లోకం కరిష్యే క్షత్రియోత్తరం।
నహి మే సంయుగే కశ్చిత్సోఢుముత్సహతే బలం॥ 13-257-22 (91777) 
అర్జునస్య వచః శ్రుత్వా విత్రస్తాఽభూన్నిశాచరీ।
అథైనమంతరిక్షస్థస్తతో వాయురభాషత॥ 13-257-23 (91778) 
త్యజైనం కలుషం భావం బ్రాహ్మణేభ్యో నమస్కురు।
ఏతేషాం కుర్వతః పాపం రాష్ట్రక్షోభో భవిష్యతి॥ 13-257-24 (91779) 
అథ చ త్వాం మహీపాల శమయిష్యంతి వై ద్విజాః।
నిరసిష్యంతి తే రాష్ట్రాద్ధతోత్సాహా మహాబలాః॥ 13-257-25 (91780) 
తం రాజా కస్త్వమిత్యాహ తతస్తం ప్రాహ మారుతః।
వాయుర్వై దేవదూతోస్మి హితం త్వాం ప్రబ్రవీంయహం॥ 13-257-26 (91781) 
అర్జున ఉవాచ। 13-257-27x (7693) 
అహో త్వయాఽయం విప్రేషు భక్తిరాగః ప్రదర్శితః।
యాదృశం పృథివీభూతం తాదృశం బ్రూహి మే ద్విజం॥ 13-257-27 (91782) 
వాయోర్వా సదృశం కించిద్బ్రూహి త్వం బ్రాహ్మణోత్తమం।
అపాం వై సదృశం వహ్నేః సూర్యస్య నభసోఽపి వా॥ ॥ 13-257-28 (91783) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తపంచాశదధికద్విశతతమోఽధ్యాయః॥

Mahabharata - Anushaasana Parva - Chapter Footnotes

7-257-1 వ్యుష్టిం సమృద్ధిం ఫలం వా। కం వా కర్మోదయం మత్వా ఇతి ఙ.ఝ. పాఠః॥ 7-257-4 స చ రక్షార్థమవనిం సప్తద్వీపాం ఇతి క.పాఠః॥ 7-257-5 దత్తాత్రేయాయ కారణే ఇతి ఙ.ఝ.పాఠః॥ 7-257-7 సహస్రబాహుర్భూయాం వై చమూమధ్యే గృహేఽన్యథా ఇతి ఙ.ఝ.పాఠః॥ 7-257-16 పూర్వో వాదో బ్రహ్మోత్తరః బ్రాహ్మణాధిక్యవచనం పూర్వపక్షః క్షత్రియాధిక్యం సిద్ధాంత ఇత్యర్థః। హేతుయుక్తౌ ప్రజాపాలనేన హేతునా యుక్తౌ సహితౌ తౌ బ్రాహ్మణక్షత్రియౌ పూర్వం బ్రహ్మోత్తరో వాదః క్షత్రియః క్షత్రియోత్తరః మయోక్తో హేతుయుక్తౌ చేతి క.పాఠః॥ 7-257-17 బ్రహ్మా వేదో యజ్ఞశ్చ అధ్యాపనయాజనార్థ ఏవ ఉపధా చ్ఛలం యేషాం తే తథా క్షత్రియాన్ఖాదంతి ఉపజీవంతి॥ 7-257-20 చర్మవాససః అజినవస్త్రాన్। గాయత్ర్యా కన్యయా దివీతి ఝ.పాఠః॥ 7-257-22 బ్రహ్మోత్తరం సంతం॥ 7-257-23 నిశాచరీ అంతర్హితా సరస్వతీ॥ 7-257-27 పృథివీభూతం పృథివ్యాత్మకం భూతం॥





అనుశాసనపర్వ - అధ్యాయ 258

॥ శ్రీః ॥

13.258. అధ్యాయః 258 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కార్తవీర్యార్జునంప్రతి వాయునా బ్రాహ్ంణమహిమప్రశంసకే స్వవాక్యే ప్రామాణ్యనశ్చయాయ దృష్టాంతతయాఽంగిరః ప్రభృతిబ్రాహ్మణచరిత్రవిశేషప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-258-1x"
name="anuzAsana-13-258-1x">వాయురువాచ।

శృణు మూఢ గుణాన్కాంశ్చిద్బ్రాహ్మణానాం మహాత్మనాం।
యే త్వయా కీర్తితా రాజంస్తేభ్యోఽథ బ్రాహ్మణో వరః॥ 13-258-1 (91784) 
త్యక్త్వా మహీత్వం భూమిస్తు స్పర్ధయా కాశ్యపస్య హ।
నాశం జగామ తాం విప్రో వ్యస్తంయయత కశ్యపః॥ 13-258-2 (91785) 
అక్షయా బ్రాహ్మణా రాజందివి చేహ చ నిత్యదా।
అపిబత్తేజసా హ్యాపః స్వయమేవాంగిరాః పురా॥ 13-258-3 (91786) 
స తాః పిబఞ్శీరమివ నాతృప్యత మహాతపాః।
అపూరయన్మహౌఘేన మహీం సర్వాం చ పార్థివ॥ 13-258-4 (91787) 
తస్మిన్నహం చ క్రుద్ధే వై జగత్త్యక్త్వా తతో భయాత్।
వ్యతిష్ఠమగ్నిహోత్రే చ చిరమంగిరసో భయాత్॥ 13-258-5 (91788) 
అథ శప్తశ్చ భగవాన్గౌతమేన పురందరః।
అహల్యాం కామయానో వై ధర్మార్థం చ న హింసితః॥ 13-258-6 (91789) 
తథా సముద్రో నృపతే పూర్ణో దృష్టశ్చ వారిణా।
బ్రాహ్మణైరభిశప్తశ్చ బభూవ లవణోదకః॥ 13-258-7 (91790) 
సువర్ణవర్ణో నిర్ధూమః సంగతోర్ధ్వశిఖః కవిః।
క్రుద్ధేనాంగిరసా శప్తో గుణైరేతైర్వివర్జితః॥ 13-258-8 (91791) 
మహతశ్చూర్ణితాన్పశ్య యే హాసంత మహోదధిం।
సువర్ణిధారిణా నిత్యమవశప్తా ద్విజాతినా॥ 13-258-9 (91792) 
సంమతత్వం ద్విజాతిభ్యః శ్రేష్ఠం విద్ధి నరాధిప।
గర్భస్థాన్బ్రాహ్మణాఞ్శశ్వన్నమస్యతి కిల ప్రభుః॥ 13-258-10 (91793) 
దండకానాం మహద్రాజ్యం బ్రాహ్మణేన వినాశితం।
తాలజంఘం మహాక్షత్రమౌర్వేణైకేన నాశితం॥ 13-258-11 (91794) 
త్వయా చ విపులం రాజ్యం బలం ధర్మం శ్రుతం తథా।
దత్తాత్రేయప్రసాదేన ప్రప్తం పరమదుర్లభం॥ 13-258-12 (91795) 
అగ్నిం త్వం యజసే నిత్యం కస్మాద్బ్రాహ్మణమర్జన।
స హి సర్వస్య లోకస్య హవ్యవాట్ కిం న వేత్సి తం॥ 13-258-13 (91796) 
అథవా బ్రాహ్మణశ్రేష్ఠమనుభూతానుపాలకం।
కర్తారం జవలోకస్య కస్మాజ్జానన్విముహ్యసే॥ 13-258-14 (91797) 
తథా ప్రజాపతిర్బ్రాహ్మా అవ్యక్తప్రభవోఽవ్యయః।
యేనేదం విపులం విశ్వం జనితం స్థావరం చరం॥ 13-258-15 (91798) 
అండజాతం తు బ్రహ్మాణం కేచిదిచ్ఛింత్యపండితాః।
అండాద్భిన్నాద్బభుః శైలా దిశోంఽభః పృథివీ దివం॥ 13-258-16 (91799) 
దృష్టవానేతదేవం హి కథం జాయేదజో హి సః।
స్థానమాకాశమండం తు యస్మాజ్జాతః పితామహః॥ 13-258-17 (91800) 
తిష్ఠేత్కథమితి బ్రూయాన్న కించిద్ధి తదా భవేత్।
అహంకార ఇతి ప్రోక్తః సర్వతేజోగతః ప్రభుః॥ 13-258-18 (91801) 
నాస్త్యంతమస్తి తు బ్రహ్మా స రాజా లోకభావనః।
ఇత్యుక్తః స తదా తూష్ణీమభూద్వాయుస్తమబ్రవీత్॥ ॥ 13-258-19 (91802) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టపంచాశదధికద్విశతతమోఽధ్యాయః॥ 258 ॥

Mahabharata - Anushaasana Parva - Chapter Footnotes

7-258-4 రసకామః విబన్క్షీరం నాకుప్యత మహాతపాః ఇతి థ.పాఠః॥ 7-258-5 అహం వాయుః॥ 7-258-8 కవిః అగ్నిః॥ 7-258-9 మహతః సగరపుత్రాన్ ఆసంత ఉపాసంత। సువర్ణధారిణా శోభనో బ్రాహ్మణవర్ణస్తస్య ధారిణా ధర్త్రా ద్విజాతినా కపిలేన మరుతశ్చూర్ణితాన్పశ్య। యౌర్హి పూర్ణో మహోదధిరితి క.థ.పాఠః॥ 7-258-13 అగ్నిం బ్రాహ్మణమిత్యన్వయః ॥ 7-258-14 అనుభూతం ప్రతిభూతం। అనుపాలకం పోషకం॥ 7-258-16 నను బ్రహ్మాండే జాతత్వాత్కథమండమజనయదిత్యత్రాహ అండేతి॥ 7-258-17 అండజత్వవచనం త్వస్య ప్రకారాంతరేణేత్యాహ స్మృతమితి। ద్రష్టవ్యం నైతదేవం హీతి ఝ.పాఠః॥





అనుశాసనపర్వ - అధ్యాయ 259

॥ శ్రీః ॥

13.259. అధ్యాయః 259 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వాయునా హైహయంప్రతి కశ్యపచరిత్రకథనం॥ 1 ॥ తథా ఉచథ్యోపాఖ్యానకథనారంభః॥ 2 ॥ సోమేన భద్రాభిధాయాః స్వకన్యాయా ఉచథ్యాయ భార్యాత్వేన ప్రదానం॥ 3 ॥ పూర్వమేవ తాం కామితవతా వరుణేన విజనే తస్యా అపహరణం॥ 4 ॥ నారదాత్తచ్ఛ్రుతవతోచథ్యేన కోపాత్సముద్రే శోషితే భయాద్వరుణేనోచథ్యాయ పునర్భద్రాప్రత్యర్పణం॥ 5 ॥

Mahabharata - Anushaasana Parva - Chapter Text

<a id="anuzAsana-13-259-1x"
name="anuzAsana-13-259-1x">వాయురువాచ।

ఇమాం భూమిం ద్విజాతిభ్యో దిత్సుర్వై దక్షిణాం పురా।
అంగో నామ నృపో రాజంస్తతశ్చింతాం మహీ యయౌ॥ 13-259-1 (91803) 
ధారిణీం సర్వభూతానామయం ప్రాప్య వరో నృపః।
కథమిచ్ఛతి మాం దాతుం ద్విజేభ్యో బ్రహ్మణః సుతాం॥ 13-259-2 (91804) 
సాహం త్యక్త్వా గమిష్యామి భూమిత్వం బ్రహ్మణః పదం।
అయం సరాష్ట్రో నృపతిర్మార్భూదితి తతోఽగమత్॥ 13-259-3 (91805) 
తతస్తాం కశ్యపో దృష్ట్వా వ్రజంతీం పృథివీం తదా।
ప్రవివేశ మహీం సద్యో యుక్తాత్మా సుసమాహితః॥ 13-259-4 (91806) 
ఋద్ధా సా సర్వతో జజ్ఞే తృణౌషధిసమన్వితా।
ధర్మోత్తరా నష్టభయా భూమిరాసీత్తమతో నృప॥ 13-259-5 (91807) 
ఏవం వర్షసహస్రాణి దివ్యాని విపులవ్రతః।
త్రింశతం కశ్యపో రాజన్భూమిరాసీదతంద్రితః॥ 13-259-6 (91808) 
అథాగంయ మహారాజన్నమస్కృత్యి చ కశ్యపం।
పృథవీ కాశ్యపీ జజ్ఞే సుతా తస్య మహాత్మనః॥ 13-259-7 (91809) 
ఏష రాజన్నీదృశో వై బ్రాహ్మణః కశ్యపోఽభవత్।
అన్యం ప్రబ్రూహి వా త్వం చ కశ్యపాత్క్షత్రియం వరం॥ 13-259-8 (91810) 
తూష్ణీం బభూవ నృపతిః పవనస్త్వబ్రవీద్వచః।
శృణు రాజన్నుచక్ష్యస్య జాతస్యాంగిరసే కులే॥ 13-259-9 (91811) 
భద్రా సోమస్య దుహితా రూపేణ పరమా మతా।
తస్యాస్తుల్యం పతిం సోమ ఉచథ్యం సమపశ్యత॥ 13-259-10 (91812) 
సా చ తీవ్రం తపస్తేపే మహాభాగా యశస్వినీ।
ఉచథ్యం తు మహాభాగం తత్కృతే వరయత్తదా॥ 13-259-11 (91813) 
తత ఆహూయ చోచథ్యం దదామీతి యశస్వినీం।
భార్యార్థే స చ జగ్రాహ విధివద్భూరిదక్షిణః॥ 13-259-12 (91814) 
తాం త్వకామయత శ్రీమాన్వరుణః పూర్వమేవ హ।
స చాగంయ వనప్రస్థం యమునాయాం జహార తాం॥ 13-259-13 (91815) 
జలేశ్వరస్తు హృత్వా తామనయస్త్వం పురం ప్రతి।
పరమాద్భుతసంకాశం షట్సహస్రశతహ్రదం॥ 13-259-14 (91816) 
న హి రంయతరం కించిత్తస్మాదన్యత్పురోత్తమం।
వాసాదైరప్సరోభిశ్చ దివ్యైః కామైశ్చ శోభితం॥ 13-259-15 (91817) 
తత్ర దేవస్తయా సార్ధం రేమే రాజంజలేశ్వరః।
తదాఖ్యాతముచథ్యాయ తతః పత్న్యవమర్దనం॥ 13-259-16 (91818) 
తచ్ఛ్రుత్వా నారదాత్సర్వముచథ్యో నారదం తదా।
ప్రోవాచ గచ్ఛ బ్రూహి త్వం వరుణం పరుషం వచః॥ 13-259-17 (91819) 
మద్వాక్యాన్ముంచ మే భార్యాం కస్మాత్తాం హృతవానసి।
లోకపాలోసి లోకానాం న లోకస్య విలోపకః॥ 13-259-18 (91820) 
సోమేన దత్తా భార్యా మే త్వయా చాపహృతాఽద్య వై।
ఇత్యుక్తో వచనాత్తస్య నారదేన జలేశ్వరః॥ 13-259-19 (91821) 
ముంచ భార్యాముచథ్యస్య కస్మాత్త్వం హృతవానసి।
ఇతి శ్రుత్వా వచస్తస్య సోఽథ తం వరుణోఽబ్రవీత్॥ 13-259-20 (91822) 
మమైషా సుప్రియా భార్యా నైనాముత్స్రష్టుముత్సహే।
ఇత్యుక్తో వరుణేనాథ నారదః ప్రాప్య తం మునిం। 
ఉచథ్యమబ్రవీద్వాక్యం నాతిహృష్టమనా ఇవ॥  13-259-21 (91823) 
గలే గృహీత్వా క్షిప్తోస్మి వరుణేన మహామునే।
న ప్రయచ్ఛతి తే భార్యాం యత్తే కార్యం కురుష్వ తత్॥ 13-259-22 (91824) 
నారదస్య వచః శ్రుత్వా క్రుద్ధః ప్రాజ్వలదంగిరాః।
అపిబత్తేజసా వారి విష్టభ్య సుమహాతపాః॥ 13-259-23 (91825) 
పీయమానే తు సర్వస్మింస్తోయేఽపి సలిలేశ్వరః।
సుహృద్భిర్భిక్షమాణోఽపి నైవాముంచత తాం తదా॥ 13-259-24 (91826) 
తతః క్రుద్ధోఽబ్రవీద్భూమిముచథ్యో బ్రాహ్మణోత్తమః।
దర్శయ స్వస్థలం భద్రే షట్సహస్రశతహ్రదం॥ 13-259-25 (91827) 
తతస్తదీరణం జాతం సముద్రస్యావసర్పతః।
తస్మాద్దేశాన్నదీం చైవ ప్రోవాచాసౌ ద్విజోత్తమః॥ 13-259-26 (91828) 
అదృశ్యా గచ్ఛ భీరు త్వం సరస్వతి మరూన్ప్రతి।
అణుణ్యభూషో భవతు దేశస్త్యక్తస్తయా శుభే॥ 13-259-27 (91829) 
తతశ్చూర్ణీకృతే దేశేక భద్రామాదాయ వారిపః।
అదదాచ్ఛరణం గత్వా భార్యామాంగిరసాయ వై॥ 13-259-28 (91830) 
ప్రతిగృహ్య తు తాం భార్యాముచథ్యః సుమనాఽభవత్।
ముమోచ చ జగద్దుఃఖాన్మరుతశ్చైవ నిర్మలాః॥ 13-259-29 (91831) 
తతః స లబ్ధ్వా తాం భార్యాం వరుణం ప్రాహ ధర్మవిత్।
ఉచథ్యః సుమహాతేజా యత్తుచ్ఛృణు నరాధిప॥ 13-259-30 (91832) 
మయైషా తపసా ప్రాప్తా క్రోశతస్తే జలాధిప।
ఇత్యుక్త్వా తాముపాదాయ స్వమేవ భవనం యయౌ॥ 13-259-31 (91833) 
ఏష రాజన్నీదృశో వై ఉచథ్యో బ్రాహ్మణర్షభః।
బ్రవీమి హాన్యం బ్రూహి త్వముచథ్యాత్క్షత్రియం వరం॥ ॥ 13-259-32 (91834) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనషష్ట్యధికద్విశతతమోఽధ్యాయః॥ 259 ॥

Mahabharata - Anushaasana Parva - Chapter Footnotes

7-259-3 భూమిత్వం త్యక్త్వా బ్రహ్మణః పదం గమిష్యామీతి సంబంధః॥ 7-259-11 ఉచథ్యార్థే తు చార్వంగీ పరం నియమమాస్థితా। ఇతి ఝ.పాఠః॥ 7-259-12 సోమః దదామీత్యుక్త్వా దదావిత్యధ్యాహారేణ యోజనా। దదావత్రిర్యశస్వినీమితి ఝ.పాఠః। అత్రిః సోమపితా॥ 7-259-16 దేవో వరుణః। తయా భద్రకయా॥ 7-259-25 దర్శయస్వ బిలం భద్రే ఇతి క.పాఠః॥ 7-259-26 ఈరిణం ఊషరప్రవేశః। సముద్రశ్చాపసర్పతేతి క.పాఠః॥ 7-259-27 అపుణ్య ఏష భవిత్వితి ఝ.పాఠః॥ 7-259-29 దుఃఖాద్వరుణం చైవ హైహయేతి ఝ.పాఠః। జగద్వరుణం చ దుఃఖాన్ముమోచ మోచయామాస॥





అనుశాసనపర్వ - అధ్యాయ 260

॥ శ్రీః ॥

13.260. అధ్యాయః 260 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వాయునా హైహయార్జునం ప్రతి స్వతేజసా దైత్యదాహనరూపాగస్త్యవసిష్ఠచరిత్రకీర్తనం॥ 1 ॥

Mahabharata - Anushaasana Parva - Chapter Text

<a id="anuzAsana-13-260-1x"
name="anuzAsana-13-260-1x">భీష్మ ఉవాచ।

ఇత్యుక్తః స నృపస్తూష్ణీమభూద్వాయుస్తతోఽబ్రవీత్।
శృణు రాజన్నగస్త్యస్య మహాత్ంయం బ్రాహ్మమస్య హ॥ 13-260-1 (91835) 
అసురైర్నిర్జితా దేవా నిరుత్సాహాశ్చ తే కృతాః।
యజ్ఞాశ్చైషాం హృతాః సర్వే పితౄణాం చ స్వధాస్తథా॥ 13-260-2 (91836) 
కర్మజ్యా మానవానాం చ దానవైర్హైహయర్షభ।
భ్రష్టైశ్వర్యాస్తతో దేవాశ్చేరుః పృథ్వీమితి శ్రుతిః॥ 13-260-3 (91837) 
తతః కదాచిత్తే రాజందీప్తమాదిత్యవర్చసం।
దదృశుస్తేజసాః యుక్తమగస్త్యం విపులవ్రతం॥ 13-260-4 (91838) 
అభివాద్య తు తం దేవాః పృష్ట్వా కుశలమేవ చ।
ఇదమూచుర్మహాత్మానం వాక్యం కాలే జనాధిప॥ 13-260-5 (91839) 
దానవైర్యుధి భగ్నాః స్మ తథైశ్వర్యాచ్చి భ్రంశితాః।
తదస్మాన్నో భయాత్తీవ్రాత్త్రాహి త్వం మునిపుంగవః॥ 13-260-6 (91840) 
ఇత్యుక్తః స తదా దేవైరగస్త్యః కుపితోఽభవత్।
ప్రజజ్వాల చ తేజస్వీ కాలాగ్నిరివ సంక్షయే॥ 13-260-7 (91841) 
తేన దీప్తాంశుజాలేన నిర్దగ్ధా దానవాస్తదా।
అంతరిక్షాన్మహారాజ నిపేతుస్తే సహస్రశః॥ 13-260-8 (91842) 
దహ్యమానాస్తు తే దైత్యాస్తస్యాగస్త్యస్య తేజసా।
ఉభౌ లోకౌ పరిత్యజ్య గతాః కాష్ఠాం తు దక్షిణాం॥ 13-260-9 (91843) 
బలిస్తు యజతే యజ్ఞమశ్వమేధం మహీం గతః।
యేన్యేఽధస్తా మహీస్థాశ్చ తేన దగ్ధా మహాసురాః॥ 13-260-10 (91844) 
త్యక్తలోకాః పునః ప్రాప్తాః సురైః శాంతభయైర్నృప।
అథైనమబ్రువందేవా భూమిష్ఠానసు రాంజహి॥ 13-260-11 (91845) 
ఇత్యుక్తః ప్రాహ దేవాన్స న శక్తోస్మి మహీగతాన్।
దగ్ధుం తపో హి క్షీయేన్మే న ధక్ష్యామీతి పార్థివ॥ 13-260-12 (91846) 
ఏవం దగ్ధా భగవతా దానవాః స్వేన తేజసా।
అగస్త్యేన తదా రాజంస్తపసా భావితాత్మనా॥ 13-260-13 (91847) 
ఈదృశశ్చాప్యగస్త్యో హి కథితస్తే మయాఽనఘ।
బ్రవీంయన్యం బ్రూహి వా త్వమగస్త్యాత్క్షత్రియం వరం॥ 13-260-14 (91848) 
భీష్మ ఉవాచ। 13-260-15x (7694) 
ఇత్యుక్తః స తదా తూష్ణీమభూద్వాయుస్తతోఽబ్రవీత్।
శృణు రాజన్వసిష్ఠస్య ముఖ్యం కర్మ యశస్వినః॥ 13-260-15 (91849) 
`వైఖానసవిధానేన గంగాతీరం సమాశ్రితాః।'
ఆదిత్యాః సత్రమాసంత సరో వైఖానసం ప్రతి। 
వసిష్ఠం మనసా గత్వా జ్ఞాత్వా తత్వస్య గోచరం॥  13-260-16 (91850) 
యజమానాంస్తు తాందృష్వా సర్వాందీక్షానుకర్శితాన్।
హంతుమైచ్ఛంత శైలాభా బలినో నామ దానవాః॥ 13-260-17 (91851) 
అదూరాత్తు తతస్తేషాం బ్రహ్మదత్తవరం సరః।
హతా హతా వై తత్రైతే జీవంత్యాప్లుత్య దానవాః॥ 13-260-18 (91852) 
తే ప్రగృహ్య మహాఘోరాన్పర్వతాన్పరిఘాంద్రుమాన్।
విక్షోభయంతః సలిలముత్థితం శతయోజనం॥ 13-260-19 (91853) 
అభ్యద్రవంత దేవాంస్తే సహస్రాణి దశైవ హి।
తతస్తైరర్దితా దేవాః శరణం వాసవం యయుః॥ 13-260-20 (91854) 
స చ తైర్వ్యథితః శక్రో వసిష్ఠం సరణం యయౌ।
తతోఽభయం దదౌ తేభ్యో వసిష్ఠో భగవానృషిః॥ 13-260-21 (91855) 
తదా తాందుఃకితాన్జ్ఞాత్వా ఆనృశంస్యపరో మునిః।
అయత్నేనాదహత్సర్వాంజ్వలతా స్వేన తేజసా॥ 13-260-22 (91856) 
కైలాసం ప్రస్థితాం చైవ నదీం గంగాం మహాతపాః।
ఆనయత్తత్సరో దివ్యం తయా భిన్నం చ తత్సరః॥ 13-260-23 (91857) 
సరో భిన్నం తయా నద్యా సరయూః సా తతోఽభవత్।
హతాశ్చ బలినో యత్ర స దేశే బలినోఽభవత్॥ 13-260-24 (91858) 
ఏవం సేంద్రా వసిష్ఠేన రక్షితాస్త్రిదివౌకసః।
బ్రహ్మదత్తవరాశ్చైవ హతా దైత్యా మహాత్మనా॥ 13-260-25 (91859) 
ఏతత్కర్మ వసిష్ఠస్య కథితం హి మయాఽనఘ।
బ్రవీంయన్యం బ్రూహి వా త్వం వసిష్ఠాత్క్షత్రియం వరం॥ 26 ॥ ॥ 13-260-26 (91860) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షష్ట్యధికద్విశతతమోఽధ్యాయః॥ 260 ॥





అనుశాసనపర్వ - అధ్యాయ 261

॥ శ్రీః ॥

13.261. అధ్యాయః 261 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వాయునా హైహయార్జునంప్రతి దేవాసురయుద్ధే రాహుణా చంద్రసూర్యపరాభవేనాంధకారప్రాప్తౌ దేవానాం ప్రార్థనయా చంద్రీభూయ తమోనిరసనరూపాత్రిమహిమోక్తిః॥ 1 ॥ తథా సవజ్రేంద్రహస్తస్తంభనేనాశ్వినోః సోమపానదాపనరూపచ్యవనమహిమోక్తిః॥ 2 ॥

Mahabharata - Anushaasana Parva - Chapter Text

<a id="anuzAsana-13-261-1x"
name="anuzAsana-13-261-1x">భీష్మ ఉవాచ।

ఇత్యుక్తస్త్వర్జునస్తూష్ణీమభూద్వాయుస్తమబ్రవీత్।
శృణు మే హైహయశ్రేష్ఠ కర్మాత్రేః సుమహాత్మనః॥ 13-261-1 (91861) 
ఘోరే తమస్యయుధ్యంత సహితా దేవదానవాః।
అవిద్యత శరైస్తత్ర స్వర్భానుః సోమభాస్కరౌ॥ 13-261-2 (91862) 
అథ తే తమసా గ్రస్తా నిహన్యంతే స్మ దానవైః।
దేవా నృపతిశార్దూల సహైవ బలిభిస్తదా॥ 13-261-3 (91863) 
అసురేర్వధ్యమానాస్తే క్షీణప్రాణా దివౌకసః।
అపశ్యంత తపస్యంతమత్రిం విప్రం తపోధనం॥ 13-261-4 (91864) 
అథైనమబ్రువందేవాః శాంతక్రోధం జితేంద్రియం।
అసురేరిషుభిర్విద్ధౌ చంద్రాదిత్యావిమావుభౌ॥ 13-261-5 (91865) 
వయం వధ్యామహే చాపి శత్రుభిస్తమసా వృతే।
నాధిగచ్ఛామ శాంతిం చ భయాత్త్రాయస్వ నః ప్రభో॥ 13-261-6 (91866) 
అత్రిరువాచ। 13-261-7x (7695) 
కథం రక్షామి భవతస్తేఽబ్రువంశ్చంద్రమా భవ।
తిమిరఘ్నశ్చ సవితా దస్యుహంతా చ నో భవ॥ 13-261-7 (91867) 
ఏవముక్తస్తదాత్రిర్వై తమోనుదభవచ్ఛశీ।
అపశ్యత్సౌంయభావాచ్చ సోమవత్ప్రియదర్శనః॥ 13-261-8 (91868) 
దృష్ట్వా నాతిప్రభం సోమం తథా సూర్యం చ పార్థివ।
ప్రకాశమకరోదత్రిస్తపసా స్వేన సంయుగే॥ 13-261-9 (91869) 
జగద్వితిమిరం చాపి ప్రదీప్తమకరోత్తదా।
వ్యజయచ్ఛత్రుసంఘాంశ్చ దేవానాం స్వేన తేజసా॥ 13-261-10 (91870) 
అత్రిణా దహ్యమానాంస్తాందృష్ట్వా దేవా మహాసురాన్।
పరాక్రమైస్తేఽపిం తదా వ్యఘ్నన్నత్రిసురక్షితాః। 
ఉద్భాసితశ్చ సవితా దేవాస్త్రాతా హతాసురాః॥  13-261-11 (91871) 
అత్రిణా త్వథ సోమత్వం కృతముత్తమతేజసా।
ద్విజేనాగ్నిద్వితీయేని జపతా చర్మవాససా॥ 13-261-12 (91872) 
ఫలభక్షేణ రాజర్షే పశ్య కర్మాత్రిణా కృతం।
తస్యాపి విస్తరేణోక్తం కర్మాత్రేః సుమహాత్మనః। 
బ్రవీంయన్యం బ్రూహి వా త్వమత్రితః క్షత్రియం వరం॥  13-261-13 (91873) 
ఇత్యుక్తస్త్వర్జునస్తూష్ణీమభూద్వాయుస్తతోఽబ్రవీత్।
శృణు రాజన్మహత్కర్మ చ్యవనస్య మహాత్మనః॥ 13-261-14 (91874) 
అశ్వినోః ప్రతిసంశ్రుత్య చ్యవనః పాకశాసనం।
ప్రోవాచ సహితో దేవైః సోమపావశ్వినౌ కురు॥ 13-261-15 (91875) 
ఇంద్ర ఉవాచ। 13-261-16x (7696) 
అస్మాభిర్నిందితావేతౌ భవేతాం సోమపౌ కథం।
దేవైర్న సంమితావేతౌ తస్మాన్మైవం వదస్వ నః॥ 13-261-16 (91876) 
అశ్విభ్యాం సహ నేచ్ఛామః సోమం పాతుం మహావ్రత।
యదన్యద్వక్ష్యసే విప్ర తత్కరిష్యామ తే వచః॥ 13-261-17 (91877) 
చ్యవన ఉవాచ। 13-261-18x (7697) 
పిబేతామశ్వినౌ సోమం భవద్భిః సహితావిమౌ।
ఉభావేతావపి సురౌ సూర్యపుత్రౌ సురేశ్వర॥ 13-261-18 (91878) 
క్రియతాం మద్వచో దేవా యథా వై సముదాహృతం।
ఏతద్వః కుర్వతాం శ్రేయో భవేన్నైతదకుర్వతాం॥ 13-261-19 (91879) 
ఇంద్ర ఉవాచ। 13-261-20x (7698) 
అశ్విభ్యాం సహ సోమం వై న పాస్యామి ద్విజోత్తమ।
పిబంత్వన్యే యథాకామం నాహం పాతుమిహోత్సహే॥ 13-261-20 (91880) 
చ్యవన ఉవాచ। 13-261-21x (7699) 
న చేత్కరిష్యసి వచో మయోక్తం బలసూదన।
మయా ప్రమథితః సద్యః సోమం పాస్యసి వై మఖే॥ 13-261-21 (91881) 
వాయురువాచ। 13-261-22x (7700) 
తతః కర్మ సమారబ్ధం హితాయ సహసాఽశ్వినోః।
చ్యవనేని తతో మంత్రైరభిభూతాః సురాఽభవన్॥ 13-261-22 (91882) 
తత్తు కర్మ సమారబ్ధం దృష్ట్వేంద్రః క్రోధమూర్చ్ఛితః।
ఉద్యంయ విపులం శైలం చ్యవనం సముపాద్రవత్॥ 13-261-23 (91883) 
తథా వజ్రేమ భగవానమర్షాకులలోచనః।
తమాపతంతం దృష్ట్వైవ చ్యవనస్తపసాఽన్వితః॥ 13-261-24 (91884) 
అద్భిః సిక్త్వాఽస్తంయయతం సవజ్రం సహపర్వతం।
అథేంద్రస్య మహాఘోరం సోఽసృజచ్ఛత్రుమేవ హి॥ 13-261-25 (91885) 
మదం నామాహుతిమయం వ్యాదితాస్యం మహామునిః।
తస్య దంతసహస్రం తు బభూవ శతయోజనం॥ 13-261-26 (91886) 
ద్వియోజనశతాస్తస్య దంష్ట్రాః పరమదారుణాః।
హనుస్తస్యాభవద్భూమావాస్యం చాస్యాస్పృశద్దివం॥ 13-261-27 (91887) 
జిహ్వామూలే స్థితాస్తస్య సర్వే దేవాః సవాసవాః।
తిమేరాస్యమనుప్రాప్తా యథా మత్స్యా మహార్ణవే॥ 13-261-28 (91888) 
తే సంమంత్ర్య తతో దేవా మదస్యాస్య సమీపగాః।
అబ్రువన్సహితాః శక్రం ప్రణమాస్మై ద్విజాతయే॥ 13-261-29 (91889) 
అశ్విభ్యాం సహ సోమం చ పిబామ విగతజ్వరాః।
తతః స ప్రణతః శక్రశ్చకార చ్యవనస్య తత్॥ 13-261-30 (91890) 
చ్యవనః కృతవానేతావశ్వినౌ సోమపాయినౌ।
తతః ప్రత్యాహరత్కర్మ మదం చ వ్యభజన్మునిః॥ 13-261-31 (91891) 
అక్షేషు మృగయాయాం చ పానే స్త్రీషు చ వీర్యవాన్।
ఏతైర్దోషైర్నరా రాజన్క్షయం యాంతి న సంశయః॥ 13-261-32 (91892) 
తస్మాదేతాన్నరో నిత్యం దూరతః పరివర్జయేతద్॥  13-261-33 (91893) 
ఏతత్తే చ్యవనస్యాపి కర్మి రాజన్ప్రకీర్తితం।
బ్రవీంయన్యం బ్రూహి వా త్వం క్షత్రియం బ్రాహ్మణాద్వరం॥ ॥ 13-261-34 (91894) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకషష్ట్యధికద్విశతతమోఽధ్యాయః॥ 261 ॥





అనుశాసనపర్వ - అధ్యాయ 262

॥ శ్రీః ॥

13.262. అధ్యాయః 262 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

వాయునా హైహయంప్రతి దేవానాం ప్రార్థనయా అగ్నిసర్జనేన కపహననరూపబ్రాహ్మణమహిమోక్తిః॥ 1 ॥

Mahabharata - Anushaasana Parva - Chapter Text

<a id="anuzAsana-13-262-1x"
name="anuzAsana-13-262-1x">భీష్మ ఉవాచ।

తూష్ణీమాసీదర్జునస్తు పవనస్త్వబ్రవీత్పునః।
శృణు మే బ్రాహ్మణేష్వేవ ముఖ్యం కర్మ జనాధిప॥ 13-262-1 (91895) 
మదస్యాస్యమనుప్రాప్తా యదా సేంద్రా దివౌకసః।
తదైవ చ్యవనేన ద్యౌర్హృతా తేషాం వసుంధరా॥ 13-262-2 (91896) 
ఉభౌ లోకౌ హృతౌ మత్వా తే దేవా దుఃఖితాఽభవన్।
శోకార్తాశ్త మహాత్మానం బ్రహ్మాణం శరణం యయుః॥ 13-262-3 (91897) 
దేవా ఊచుః। 13-262-4x (7701) 
మదాస్యవ్యతిషిక్తానామస్మాకం లోకపూజిత।
చ్యవనేన హృతా భూమిః కపైశ్చైవ దివం ప్రభో॥ 13-262-4 (91898) 
బ్రహ్మోవాచ। 13-262-5x (7702) 
గచ్ఛధ్వం శరణం విప్రానాశు సేంద్రా దివౌకసః।
ప్రసాద్య తానుభౌ లోకావవాప్స్యథ యథాపురం॥ 13-262-5 (91899) 
తే యయుః శరణం విప్రానూచుస్తే కాంజయామహే।
ఇత్యుక్తాస్తే ద్విజాన్ప్రాహుర్జయతేహ కపానితి॥ 13-262-6 (91900) 
భూగతాన్హి విజేతారో వయమిత్యబ్రువంద్విజాః।
తతః కర్మ సమారబ్ధం బ్రాహ్మణైః కపనాశనం॥ 13-262-7 (91901) 
తచ్ఛ్రుత్వా ప్రేషితో దూతో బ్రాహ్మణేభ్యో ధనీ కపైః।
స చ తాన్బ్రాహ్మణానాహ ధనీ కపవచో యథా॥ 13-262-8 (91902) 
భవద్భిః సదృశః సర్వే కపాః కిమిహ వర్తతే।
సర్వే వేదవిదః ప్రాజ్ఞాః సర్వే చ క్రతుయాజినః॥ 13-262-9 (91903) 
సర్వే సత్యవ్రతాశ్చైవ సర్వే తుల్యా మహర్షిభిః।
శ్రీశ్చైవ రమతే తేషు ధారయంతి శ్రియం చ తే॥ 13-262-10 (91904) 
వృథా దారాన్న గచ్ఛంతి వృథా మాంసం న భుంజతే।
దీప్తమగ్నిం జుహ్వతే చ గురూణాం వచనే స్థితాః॥ 13-262-11 (91905) 
సర్వే చ నియతాత్మానో బాలానాం సంవిభాగినః।
ఉపేత్య శనకైర్యాంతి న సేవంతి రజస్వలాం। 
స్వర్గాతిం చైవ గచ్ఛంతి తథైవ శుభకర్మిణః॥  13-262-12 (91906) 
అభుక్తవత్సు నాశ్నంతి గర్భిణీవృద్ధకాదిషు।
పూర్వాహ్ణేషు న దీవ్యంతి దివా చైవ న శేరతే॥ 13-262-13 (91907) 
ఏతైశ్చాన్యైశ్చ బహుభిర్గుణైర్యుక్తాన్కథం కపాన్।
విజేష్యథ నివర్తధ్వం నివృత్తానాం సుఖం హి వః॥ 13-262-14 (91908) 
బ్రాహ్మణా ఊచుః। 13-262-15x (7703) 
కపాన్వయం విజేష్యామో యే దేవాస్తే వయం స్మృతాః।
తస్మాద్వధ్యాః కపాఽస్మాకం ధనిన్యాహి యథాగతం॥ 13-262-15 (91909) 
ధనీ గత్వా కపానాహ న వో విప్రాః ప్రియంకరాః।
గృహీత్వాఽస్త్రాణ్యతో విప్రాన్కపాః సర్వే సమాద్రవన్॥ 13-262-16 (91910) 
సముదగ్రధ్వజాందృష్ట్వా కపాన్సర్వే ద్విజాతయః।
వ్యసృజంజ్వలితానగ్నీన్కపానాం ప్రాణనాశనాన్॥ 13-262-17 (91911) 
బ్రహ్మసృష్టా హవ్యభుజః కపాన్హత్వా సనాతనాః।
నభసీవ యథాఽభ్రాణి వ్యరాజంత నరాధిప॥ 13-262-18 (91912) 
హత్వా వై దానవాందేవాః సర్వే సంభూయ సంయుగే।
తే నాభ్యజానన్హి తదా బ్రాహ్మణైర్నిహతాన్కపాన్॥ 13-262-19 (91913) 
అథాగంయ మహాతేజా నారదోఽకథయద్విభో।
యథా హతా మహాభాగైస్తేజసా బ్రాహ్మణైః కపాః॥ 13-262-20 (91914) 
నారదస్య వచః శ్రుత్వా ప్రీతాః సర్వే దివౌకసః।
ప్రశశంసుర్ద్విజాంశ్చాపి బ్రాహ్మణాంశ్చ యశస్వినః॥ 13-262-21 (91915) 
తేషాం తేజస్తథా వీర్యం దేవానాం వవృధే తతః।
అవాప్నువంశ్చామరత్వం త్రిషు లోకేషు పూజితం॥ 13-262-22 (91916) 
ఇత్యుక్తవచనం వాయుమర్జునః ప్రత్యువాచ హ।
ప్రతిపూజ్య మహాబాహో యత్తచ్ఛృణు నరాధిప॥ 13-262-23 (91917) 
అర్జున ఉవాచ। 13-262-24x (7704) 
జీవాంయహం బ్రాహ్మణార్థం సర్వథా సతతం ప్రభో।
బ్రహ్మణ్యో బ్రాహ్మణేభ్యశ్చ ప్రణమామి చ నిత్యశః॥ 13-262-24 (91918) 
దత్తాత్రేయప్రసాదాచ్చ మయా ప్రాప్తమిదం బలం।
లోకే చ పరమా కీర్తిర్ధర్మశ్చాచరితో మహాన్॥ 13-262-25 (91919) 
అహో బ్రాహ్మణకర్మాణి మయి మారుత తత్త్వతః।
త్వయా ప్రోక్తాని కార్త్స్న్యేన శ్రుతాని ప్రయతేన చ॥ 13-262-26 (91920) 
వాయురువాచ। 13-262-27x (7705) 
బ్రాహ్మణాన్క్షాత్రాధర్మేణ పాలయస్వేంద్రియాణి చ।
విప్రేభ్యస్తే భయం ఘోరం తత్తు కాలాద్భవిష్యతి॥ ॥ 13-262-27 (91921) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విషష్ట్యధికద్విశతతమోఽధ్యాయః॥ 262 ॥

Mahabharata - Anushaasana Parva - Chapter Footnotes

7-262-4 కపైః సురవిశేషైః। దివం ద్యౌః॥ 7-262-8 ధనీనామ దూతః॥





అనుశాసనపర్వ - అధ్యాయ 263

॥ శ్రీః ॥

13.263. అధ్యాయః 263 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణ బ్రాహ్మణమహిమానం పృష్టేన భీష్మేణ తంప్రతి స్వస్య కుష్ఠితేంద్రియాదిశక్తికతయా ముమూర్షానివేదనపూర్వకం కృష్ణాత్తదవగమనచోదనా॥ 1 ॥ తథా కృష్ణస్య శ్రీనారాయణాత్మకత్వనివేదనేన తన్మహిమానువర్ణనం॥ 2 ॥

Mahabharata - Anushaasana Parva - Chapter Text

<a id="anuzAsana-13-263-1x"
name="anuzAsana-13-263-1x">యుధిష్ఠిర ఉవాచ।

బ్రాహ్మణానర్చసే రాజన్సతతం సంశితవ్రతాన్।
కం తు ధర్మోదయం దృష్ట్వా తానర్చసి జనాధిప॥ 13-263-1 (91922) 
కాం వా బ్రాహ్మణపూజాయాం వ్యుష్టిం దృష్ట్వా మహావ్రత।
తానర్చసి మహాబాహో సర్వమేతద్వదస్వ మే॥ 13-263-2 (91923) 
భీష్మ ఉవాచ। 13-263-3x (7706) 
ఏష తే కేశవః సర్వమాఖ్యాస్యతి మహామతిః।
వ్యుష్టిం బ్రాహ్మణపూజాయాం దృష్ట్వా వ్యుష్టిం మహావ్రత॥ 13-263-3 (91924) 
బలం శ్రోత్రే వాఙ్మనశ్చక్షుషీ చ
జ్ఞానం తథా నవిశుద్ధం మమాద్య। 
దేహన్యాసో నాతిచిరాన్మతో మే
న చాతితూర్ణం సవితాఽద్య యాతి॥  13-263-4 (91925) 
ఉక్తా ధర్మా యే పురాణే మహాంతో
రాజన్విప్రాణాం క్షత్రియాణాం విశాం చ। 
యేయే శూద్రాణాం ధర్మముపాసతే తే
తానేవ కృష్ణదుపశిక్షస్వ పార్థః॥  13-263-5 (91926) 
అహం హ్యేనం వేద్మి తత్త్వేన కృష్ణం
యోఽయం హి యచ్చాస్య బలం పురాణం। 
అమేయాత్మా కేశవః కౌరవేంద్ర
సోయం ధర్మం వక్ష్యతి సర్వమేతత్॥  13-263-6 (91927) 
కృష్ణః పృథ్వీమసృజత్స్వం దివం చ
కృష్ణస్యి దేహాన్మేదినీ సంబభూవ। 
వరాహోఽయం భీమబలః పురాణః
స పర్వతాన్వ్యసృజద్వై దిశశ్చ॥  13-263-7 (91928) 
అస్మాద్వాయుశ్చాంతరిక్షం దివం చ
దిశశ్చతస్రో విదిశశ్చతస్రః। 
సృష్టిస్తథైవేయమనుప్రసూతా
స నిర్మమే విశ్వమిదం పురాణః॥  13-263-8 (91929) 
అస్య నాభ్యాం పుష్కరం సంప్రసూతం
యత్రోత్పన్నః స్వయమేవామితౌజాః। 
యేనాచ్ఛిన్నం తత్తమః పార్థ ఘోరం
యత్ర తిష్ఠంత్యర్ణవాస్తచ్ఛయానాః॥  13-263-9 (91930) 
కృతే యుగే ధర్మ ఆసీత్సమగ్ర-
స్త్రేతాకాలే యజ్ఞమనుప్రపన్నః। 
బలం త్వాసీద్ద్వాపరే పార్థ కృష్ణః
కలౌ త్వధర్మః క్షితిమేవాజగామ॥  13-263-10 (91931) 
స ఏవ పూర్వం నిజఘాన దైత్యా-
న్స ఏవ దేవశ్చ బభూవ సంరాట్। 
స భూతానాం భావనో భూతభవ్యః
స విశ్వస్యాస్య జగతశ్చాభిగోప్తాః॥  13-263-11 (91932) 
యదా ధర్మో గ్లాతి వంశే సురాణాం
తదా కృష్ణో జాయతే మానుషేషు। 
ధర్మే స్థిత్వా స తు వై భావితాత్మా
పరాంశ్చ లోకానపరాశ్చ పాతి॥  13-263-12 (91933) 
త్యాజ్యాంస్త్యక్త్వా చాసురాణాం వధేన
కార్యాకార్యే కారణం చైవ పాతి। 
కృతం కరిష్యత్క్రియతే చ దేవో
రాహుం సోమం విద్ధి చ శక్రమేనం॥  13-263-13 (91934) 
స విశ్వకర్మా స హి విశ్వరూపః
స విశ్వబుగ్విశ్వసృగ్విశ్వజిచ్చ। 
స శూలభృచ్ఛోణితభృత్కరాల-
స్తం కర్మభిర్విదితం వై స్తువంతి॥  13-263-14 (91935) 
తం గంధర్వాణామప్సరసాం చ నిత్య-
ముపతిష్ఠంతే విబుధానాం శతాని। 
తం రాక్షసాశ్చ పరిసంవదంతి
రాజన్యానాం స విజిగీషురేకః॥  13-263-15 (91936) 
తమధ్వరే శంసితారః స్తువంతి
రథంతరే సామగాశ్చ స్తువంతి। 
తం బ్రాహ్మణా బ్రహ్మమంత్రైః స్తువంతి
తస్మై హవిరధ్వర్యవః కల్పయంతి॥  13-263-16 (91937) 
స పౌరాణీం బ్రహ్మగుహాం ప్రవిష్టో
మహీసత్రం భారతాగ్రే దదర్శ। 
స చైవ గాముద్దధారాగ్ర్యకర్మా
విక్షోభ్య దైత్యానురగాందానవాంశ్చ॥  13-263-17 (91938) 
తం ఘోషార్థే గీర్భిరింద్రాః స్తువంతి
స చాపీశో భారతైకః పశూనాం। 
తస్య భక్షాన్వివిధాన్వేదయంతి
తమేవాజౌ వాహనం వేదయంతి॥  13-263-18 (91939) 
తస్యాంతరిక్షం పృథివీ దివం చ
సర్వం వశే తిష్ఠతి శాశ్వతస్య। 
స కుంభే రేతః ససృజే సురాణాం
యత్రోత్పన్నమృషిమాహుర్వసిష్ఠం॥  13-263-19 (91940) 
స మాతరిశ్వా విభురశ్వవాజీ
స రశ్మివాన్సవితా చాదిదేవః। 
తేనాసురా విజితాః సర్వ ఏవ
తద్విక్రాంతైర్విజితానీహ త్రీణి॥  13-263-20 (91941) 
స దేవానాం మానుషాణాం పితౄణాం
తమేవాహుర్యజ్ఞవిదాం వితానం। 
స ఏవ కాలం విభజన్నుదేతి
తస్యోత్తరం దక్షిణం చాయనే ద్వే॥  13-263-21 (91942) 
తస్యైవోర్ధ్వం తిర్యగధశ్చరంతి
గభస్తయో మేదినీం భాసయంతః। 
తం బ్రాహ్మణా వేదవిదో జుషంతి
తస్యాదిత్యో గాముపయుజ్య భాతి॥  13-263-22 (91943) 
స మాసిమాస్యధ్వరకృద్విధత్తే
తమధ్వరే వేదవిదః పఠంతి। 
స ఏవోక్తశ్చక్రమిదం త్రినాభి
సప్తాశ్వయుక్తం వహతే వై త్రిధామా॥  13-263-23 (91944) 
`హిరణ్మయః సప్తగూఢః ససంవి-
చ్చతుర్బాహుః పన్నగః పద్మనాభః।' 
మహాతేజాః సర్వగః సర్వసింహః
కృష్ణో లోకాంధారయతే యథైకః।
హంసం తమోఘ్నం చ తమేవ వీర
కృష్ణం సదా పార్థ కర్తారమేహి॥  13-263-24 (91945) 
స ఏకదా కక్షగతో మహాత్మా
తుష్టో విభుః ఖాండవే ధూమకేతుః। 
స రాక్షసానురగాంశ్చావజిత్య
సర్వత్రగః సర్వమగ్నౌ జుహోతి॥  13-263-25 (91946) 
స ఏవ పార్థాయ శ్వేతమశ్వం ప్రాయచ్ఛ-
త్స ఏవాశ్వానథ సర్వాంశ్చకార। 
సబంధురస్తస్య రథస్త్రిచక్ర-
స్త్రివృచ్ఛిరాశ్చతురశ్వస్త్రినాభిః॥  13-263-26 (91947) 
స విహాయో వ్యదధాత్పంచనాభిః
స నిర్మమే గాం దివమంతరిక్షం। 
సోఽరణ్యాని వ్యసృజత్పర్వతాంశ్చ
హృషీకేశోఽమితదీప్తాగ్నితేజాః॥  13-263-27 (91948) 
అలంఘయద్వై సరితో జిఘాంస-
ఞ్శక్రం వజ్రం ప్రహరంతం నిరాస। 
స మహేంద్రః స్తూయతే వై మహాధ్వరే
విప్రైరేకో ఋక్సహస్రైః పురాణైః॥  13-263-28 (91949) 
దుర్వాసా వై తేన నాన్యేన శక్యో
గృహే రాజన్వాసయితుం మహౌజాః। 
తమేవాహుర్ఋషిమేకం పురాణం
స విశ్వకృద్విదధాత్యాత్మభావాన్॥  13-263-29 (91950) 
వేదాంశ్చ యో వేదయతేఽధిదేవో
విధీంశ్చ యశ్చాశ్రయతే పురాణాన్। 
కామే వేదే లౌకికే యత్ఫలం చ
విష్వక్సేనః సర్వమేతత్ప్రతీహి॥  13-263-30 (91951) 
జ్యోతీంషి శుక్లాని హి సర్వలోకే
త్రయో లోకా లోకపాలాస్త్రయశ్చ। 
త్రయోఽగ్రయో వ్యాహృతయశ్చ తిస్రః
సర్వే దేవా దేవకీపుత్ర ఏవ॥  13-263-31 (91952) 
స క్త్సరః స ఋతుః సోఽర్ధమాసః
సోఽహోరాత్రః స కలా వై స కాష్ఠాః। 
మాత్రా ముహూర్తాశ్చ లవాః క్షణాశ్చ
విష్వక్సేనః సర్వమేతత్ప్రతీహి॥  13-263-32 (91953) 
చంద్రాదిత్యౌ గ్రహనక్షత్రతారాః
సర్వాణి దర్శాన్యథ పౌర్ణమాసం। 
చంద్రాదిత్యౌ గ్రహనక్షత్రతారాః
సర్వాణి దర్శాన్యథ పౌర్ణమాసం।  13-263-33 (91954) 
నక్షత్రయోగా ఋతవశ్చ పార్థ
విష్వక్సేనాత్సర్వమేతత్ప్రసూతం॥ 
రుద్రాదిత్యా వసవోఽథాశ్వినౌ చ
సాధ్యాశ్చ విశ్వే మరుతాం గణాశ్చ। 
ప్రజాపతిర్దేవమాతాఽదితిశ్చ
సర్వ కృష్ణాదృషయశ్చైవ సప్త॥  13-263-34 (91955) 
వాయుర్భూత్వా విక్షిపతే చ విశ్వ-
మగ్నిర్భూత్వా దహతే విశ్వరూపః। 
ఆపో భూత్వా మజ్జయతే చ సర్వం
బ్రహ్మ భూత్వా సృజతే విశ్వసంఘాన్॥  13-263-35 (91956) 
వేద్యం చ యద్వేదయతే చ వేద్యం
విధిశ్చ యశ్చ శ్రయతే విధేయం। 
ధర్మే చ వేదే చ బలే చ సర్వం
చరాచరం కేశవం త్వం ప్రతీహి॥  13-263-36 (91957) 
జ్యోతిర్భూతః పరమోసౌ పురస్తా-
త్ప్రకాశతే యత్ప్రభయా విశ్వరూపః। 
అపః సృష్ట్వా సర్వభూతాత్మయోనిః
పురాఽకరోత్సర్వమేవాథ విశ్వం॥  13-263-37 (91958) 
ఋతూనుత్పాతాన్వివిధాన్యద్భుతాని
మేఘాన్విద్యుత్సర్వమైరావతం చ। 
సర్వం కృష్ణాత్స్థావరం జంగం చ
విశ్వాత్మానం విష్ణుమేనం ప్రతీహి॥  13-263-38 (91959) 
విశ్వావాసం నిర్గుణం వాసుదేవం
సంకర్షణం జీవభూతం వదంతి। 
తతః ప్రద్యుంనమనిరుద్ధం చతుర్థ-
మాజ్ఞాపయత్యాత్మయోనిర్మహాత్మా॥  13-263-39 (91960) 
స పంచధా పంచగుణోపపన్నం
సంచోదయన్విశ్వమిదం సిసృక్షుః। 
తతశ్చకారావనిమారుతౌ చ
ఖం జ్యోతిరంభశ్చి తథైవ పార్థ॥  13-263-40 (91961) 
స స్థావరం జంగమం చైవమేత-
చ్చతుర్విధం లోకమిమం చ కృత్వా। 
తతో భూమిం వ్యదధాత్పంచబీజాం
ద్యావాపృథివ్యగ్నిరథాంబువాయూ॥  13-263-41 (91962) 
తేన విశ్వం కృతమేతద్ధి రాజ-
న్స జీవయత్యాత్మనైవాత్మయోనిః। 
తతో దేవానసురాన్మానవాంశ్చ
లోకానృషీంశ్చాపి పితౄన్ప్రజాశ్చ।
సమాసేని వివిధాన్పాతి లోకా-
న్సర్వాన్సదా భూతపతిః సిసృక్షుః॥  13-263-42 (91963) 
శుభాశుభం స్థావరం జంగమం చ
విష్వక్సేనాత్సర్వమేతత్ప్రతీహి। 
యద్వర్తతే యచ్చ భవిష్యతీహ
సర్వం హ్యేతత్కేశవం త్వం ప్రతీహి॥  13-263-43 (91964) 
మృత్యుశ్చైవ ప్రాణినామంతకాలే
సాక్షాత్కృష్ణః కేశవో దేహభాజాం। 
భూతం చ యచ్చేహ న విద్మ కించి-
ద్విష్వక్సేనాత్సర్వమేతత్ప్రతీహి॥  13-263-44 (91965) 
యత్ప్రశస్తం చ లోకేషు పుణ్యం యచ్చ శుభాశుభం।
తత్సర్వం కేశవోఽచింత్యో విపరీతమతః పరం॥ 13-263-45 (91966) 
ఏతాదృశః కేశవోఽతశ్చ భూయో
నారాయణః పరమశ్చావ్యయశ్చ। 
మధ్యాద్యంతస్య జగతస్తస్తుషశ్చ
బుభూషతాం ప్రభవశ్చావ్యయశ్చ॥ ॥  13-263-46 (91967) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి త్రిషష్ట్యధికద్విశతతమోఽధ్యాయః॥ 263 ॥

Mahabharata - Anushaasana Parva - Chapter Footnotes

7-263-2 వ్యుష్టిం ఫలం॥ 7-263-3 దృష్టవ్యుష్టిరితి ఝ.పాఠః॥ 7-263-4 న చేతి దుఃఖితస్య దినం మహద్భవతీత్యర్థః॥ 7-263-10 కలౌ త్వధర్మ ఏవ బలవానితి భావః॥ 7-263-12 గ్లాతి గ్లాయతి॥ 7-263-13 ఏనం రాహుం సోమం శక్రం చ విద్ధి॥ 7-263-14 శోణితభృచ్ఛరీరి॥ 7-263-17 మహీసత్రం పృథివ్యాశ్ఛాదనం మజ్జనమితి యావత్॥ 7-263-18 ఘోషార్థే గోవర్ద్ధనోద్ధరణకాలే। పశూనాం గవాం జీవానాం చ। వాహనం జయప్రాపకం॥ 7-263-19 సురాణాం మిత్రావరుణయో రేతః కుంభే ససృజే॥ 7-263-20 విక్రాంతైః పాదవిక్షేపైః। త్రీణి భువనాని॥ 7-263-21 దేవానాం ఆత్మేతి శేషః। తమేవాహుర్యజ్ఞవిదః పురాణమితి క.థ.పాఠః॥ 7-263-22 జుషంతి సేవంతే॥ 7-263-23 విధత్తేఽధ్వరమిత్యర్థాత్। త్రినాభి శీతోష్ణవృష్టికాలగర్భం। చక్రం సంవత్సరం। త్రిధామేతి వర్షవాతోష్ణప్రకారం॥ 7-263-24 హంసం సూర్యం। ప్రాశ్నన్ననశ్నంశ్చ స ఏవ ధీరః కృష్ణం సదా పార్థేతి క.థ.పాఠః॥ 7-263-26 త్రిబంధురస్తాస్యేతి క.ధ.పాఠః॥ 7-263-27 పంచనాభిః పంచభూతానాం నాభిరాశ్రయ ఇత్యర్థః॥ 7-263-28 నిరాస పరాభూతవాన్॥ 7-263-30 విధినగ్నిహోత్రాదీన్॥ 7-263-36 వేద్యం వేదప్రతిద్యం। వేద్యం జ్ఞేయం॥ 7-263-38 నక్షత్రమాసాన్వివిధం కార్యజాతం విద్యుత్సంఘైరాపతంతశ్చ మేఘాః। సర్వం కృష్ణాదితి క.థ.పాఠః॥ 7-263-40 పంచధా పంచప్రకారం దేవాసురమనుష్యశ్వాపదతిర్యగ్రూపేణ విశ్వం సిసృక్షురాజ్ఞాపయతీతి పూర్వేణాన్వయః। పంచజనోపపన్నమితి ఝ.పాఠః॥ 7-263-41 చతుర్విధం జరాయుజాది। పంచబీజాం చతుర్విధభూతగ్రామః కర్మ చ తేషాం బీజభూతాం॥ 7-263-45 అతః కేశవాత్ యత్పరం కల్ప్యతే తద్విపరీతం। అసన్మార్గ ఇత్యర్థః॥ 7-263-46 తాదృశః కేశవో దేవో భూయో నారాయణః పరః। ఆదిరంతశ్చ మధ్యం చ దేశతః కాలతే హరిః। జగతాం తస్థుషాం చైవ భూతానాం ప్రభవాప్యయ ఇతి క.థ.పాఠః॥





అనుశాసనపర్వ - అధ్యాయ 264

॥ శ్రీః ॥

13.264. అధ్యాయః 264 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కృష్ణేన యుధిష్ఠిరంప్రతి బ్రాహ్మణానాం మహత్తరత్వే దృష్టాంతతయా స్వేన ప్రద్యుంనం ప్రత్యుక్తదుర్వాసశ్చరిత్రప్రతిపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-264-1x"
name="anuzAsana-13-264-1x">యుధిష్ఠిర ఉవాచ।

బ్రూహి బ్రాహ్మణపూజాయాం వ్యుష్టిం త్వం మధుసూదన।
వేత్తా త్వమస్య చార్థస్య వేద త్వాం హి పితామహః॥ 13-264-1 (91968) 
వాసుదేవ ఉవాచ। 13-264-2x (7707) 
శృణుష్వావహితో రాజంద్విజానాం భరతర్షభ।
యథాతత్త్వేన వదతో గుణాన్వై కురుసత్తమ॥ 13-264-2 (91969) 
ద్వారవత్యాం సమాసీనం పురా మాం కురునందన।
ప్రద్యుంనః పరిపప్రచ్ఛ బ్రాహ్మణైః పరికోపితః॥ 13-264-3 (91970) 
కిం ఫలం బ్రాహ్మణేష్వస్తి పూజాయాం మధుసూదన।
ఈశ్వరత్వం కుతస్తేషామిహైవ చ పరత్ర చ॥ 13-264-4 (91971) 
సదా ద్విజాతీన్సంపూజ్య కిం ఫలం తత్ర మానద।
ఏతద్బ్రూహి స్ఫుటం సర్వం సుమహాన్సంశయోఽత్ర మే॥ 13-264-5 (91972) 
ఇత్యుక్తే వచనే తస్మిన్ప్రద్యుంనేన తథా త్వహం।
ప్రత్యబ్రవం మహారాజ యత్తచ్ఛృణు సమాహితః॥ 13-264-6 (91973) 
వ్యుష్టిం బ్రాహ్మణపూజాయాం రౌక్మిణేయ నిబోధ మే।
ఏతే హి సోమరాజాన ఈశ్వరాః సుఖదుఃఖయోః॥ 13-264-7 (91974) 
అస్మిఁల్లోకే రౌక్మిణేయ తథాఽముష్మింశ్చ పుత్రక।
బ్రాహ్మణప్రముఖం సౌంయం న మేఽత్రాస్తి విచారణా॥ 13-264-8 (91975) 
బ్రాహ్మణప్రభవం సౌఖ్యమాయుః కీర్తిర్యశో బలం।
లోకా లోకేశ్వరాశ్చైవ సర్వే బ్రాహ్మణపూజకాః॥ 13-264-9 (91976) 
త్రివర్గే చాపవర్గే చ యశఃశ్రీరోగశాంతిషు।
దేవతాపితృపూజాసు సంతోష్యాశ్చైవ నో ద్విజాః॥ 13-264-10 (91977) 
తాన్కథం వై నాద్రియేయమీశ్వరోస్మీతి పుత్రక।
మా తే మన్యుర్మహాబాహో భవత్వత్ర ద్విజాన్ప్రతి॥ 13-264-11 (91978) 
బ్రాహ్మణా హి మహద్భూతమస్మిఁల్లోకే పరత్ర చ।
భస్మ కుర్యర్జగదిదం క్రుద్ధాః ప్రత్యక్షదర్శినః॥ 13-264-12 (91979) 
హన్యుస్తేఽపి సృజేయుస్చ లోకాన్లోకేశ్వరాంస్తథా।
కథం తేషు న వర్తేరన్సంయగ్జ్ఞానాత్సుతేజసః॥ 13-264-13 (91980) 
అవసన్మద్గృహే తాత బ్రాహ్మణో హరిపింగలః।
చీరవాసా బిల్వదండీ దీర్ఘశ్మశ్రుః కృశో మహాన్॥ 13-264-14 (91981) 
దీర్ఘభ్యశ్చ మనుష్యేభ్యః ప్రమాణాదధికో భువి।
స స్వైరం చరతే లోకాన్యే దివ్యా యే చ మానుషాః॥ 13-264-15 (91982) 
ఇమాం గాథాం గాయమానశ్చత్వరేషు సభాసు చ।
దుర్వాససం వాసయేత్కో బ్రాహ్మణం సత్కృతం గృహే॥ 13-264-16 (91983) 
రోషణః సర్వభూతానాం సూక్ష్మేఽప్యపకృతే కృతే।
పరిభాషాం చ మే శ్రుత్వా కో ను దద్యాత్ప్రతిశ్రయం॥ 13-264-17 (91984) 
యో మాం కశ్చిద్వాసయీత న స మాం కోపయేదితి।
యస్మాన్నాద్రియతే కశ్చిత్తతోఽహం సమవాసయం॥ 13-264-18 (91985) 
స సంభుంక్తే సహస్రాణాం బహూనామన్నమేకదా।
ఏకదా సోల్పకం భుంక్తే నచైవైతి పునర్గృహాన్॥ 13-264-19 (91986) 
అకస్మాచ్చ ప్రహసతి తథాఽకస్మాత్ప్రరోదితి।
న చాస్య వయసా తుల్యః పృథివ్యామభవత్తదా॥ 13-264-20 (91987) 
అథ స్వావసథం గత్వా సశయ్యాస్తరణాని చ।
అదహత్స మహాతేజాస్తతశ్చాభ్యపతత్స్వయం॥ 13-264-21 (91988) 
అథ మామబ్రవీద్భూయః స మునిః సంశితవ్రతః।
కృష్ణ పాయసమిచ్ఛామి భోక్తుమిత్యేవ సత్వరః॥ 13-264-22 (91989) 
తదైవ తు మయా తస్య చిత్తజ్ఞేన గృహే జనః।
సర్వాణ్యన్నాని పానాని భక్ష్యాశ్చోచ్చావచాస్తథా॥ 13-264-23 (91990) 
భవంతు సత్కృతానీహ పూర్వమేవ ప్రయోచితః।
తతోఽహం జ్వలమానం వై పాయసం ప్రత్యవేదయం॥ 13-264-24 (91991) 
తం భుక్త్వైవ స తు క్షిప్రం తతో వచనమబ్రవీత్।
క్షిప్రమంగాని లింపస్వ పాయసేనేతి స స్మ హ॥ 13-264-25 (91992) 
అవిమృశ్యైవ చ తతః కృతవానస్మి తత్తథా।
తేనోచ్ఛిష్టేన గాత్రాణి శరీరం చ సమాలిపం॥ 13-264-26 (91993) 
స దదర్శ తదాఽభ్యాశే మాతరం తే శుభాననాం।
తామపి స్మయమానాం స పాయసేనాభ్యలేపయత్॥ 13-264-27 (91994) 
మునిః పాయసదిగ్ధాంగీం రథే తూర్ణమయోజయత్।
తమారుద్య రథం చైవ నిర్యయౌ స గృహాన్మమ॥ 13-264-28 (91995) 
అగ్నివర్ణో జ్వలంధీమాన్స ద్విజో రథధుర్యవత్।
ప్రతోదేనాతుదద్బాలాం రుక్మిణీం మమ పశ్యతః॥ 13-264-29 (91996) 
న చ మే స్తోకమప్యాసీద్దుః ఖమీర్ష్యాకృతం తదా।
తథా స రాజమార్గేణి మహతా నిర్యయౌ బహిః॥ 13-264-30 (91997) 
తద్దృష్ట్వా మహదాశ్చర్యం దాశార్హా జాతమన్యవః।
తత్రాజల్పన్మిథః కేచిత్సమాభాష్య పరస్పరం॥ 13-264-31 (91998) 
బ్రాహ్మణా ఏవ జాయేరన్నాన్యో వర్ణః కథంచన।
కో హ్యేనాం రథమాస్థాయ జీవేదన్య పుమానిహ॥ 13-264-32 (91999) 
ఆశీవిషవిషం తీక్ష్ణం తతస్తీక్ష్ణతరో ద్విజః।
బ్రహ్మాహివిషదిగ్ధస్య నాస్తి కశ్చిచ్చికిత్సకః॥ 13-264-33 (92000) 
తస్మిన్వ్రజతి దుర్ధర్షే ప్రాస్ఖలద్రుక్మిణీ పథి।
అమర్షయంస్తథా శ్రీమాన్స్మితపూర్వమచోదయం॥ 13-264-34 (92001) 
తతః పరమసంక్రుద్ధో రథాత్ప్రస్కంద్య స ద్విజః।
పదాతిరుత్పథేనైవ ప్రాద్రవద్దక్షిణాముఖః॥ 13-264-35 (92002) 
తముత్పథేన ధావంతమన్వధావం ద్విజోత్తమం।
తథైవ పాయసాదిగ్ధః ప్రసీద భగవన్నితి॥ 13-264-36 (92003) 
తతో విలోక్య తేజస్వీ బ్రాహ్మణో మామువాచ హ।
జితః క్రోధస్త్వయా కృష్ణ ప్రకృత్యైవ మహాభుజ॥ 13-264-37 (92004) 
న తేఽపరాధమిహ వై దృష్టవానస్మి సువ్రత।
ప్రీతోస్మి తవ గోవింద వృణు కామాన్యథేప్సితాన్॥ 13-264-38 (92005) 
ప్రసన్నస్య చ మే తాత పశ్య వ్యుష్టిం యథావిధాం॥  13-264-39 (92006) 
యావదేవ మనుష్యాణామన్నే భావో భవిష్యతి।
యథైవాన్నే తథా తేషాం త్వయి భావో భవిష్యతి॥ 13-264-40 (92007) 
యావచ్చ పుణ్యా లోకేషు త్వయి కీర్తిర్భవిష్యతి।
త్రిషు లోకేషు తావచ్చ వైశిష్ట్యం ప్రతిపత్స్యసే। 
సుప్రియః సర్వలోకస్య భవిష్యసి జనార్దన॥  13-264-41 (92008) 
యత్తే భిన్నం చ దగ్ధం చ యచ్చ కించిద్వినాశితం।
సర్వం తథైవ ద్రష్టాసి విశిష్టం జనార్దన॥ 13-264-42 (92009) 
యావదేతత్ప్రలిప్తం తే గాత్రేషు మధుసూదన।
అతో మృత్యుభయం నాస్తి యావదిచ్ఛసి చాచ్యుత॥ 13-264-43 (92010) 
న తు పాదతలే లిప్తే తస్మాత్తే మృత్యురత్ర వై।
నైతన్మే ప్రియమిత్యేవం స మాం ప్రీతోఽబ్రవీత్తదా॥ 13-264-44 (92011) 
ఇత్యుక్తోఽహం శరీరం స్వం దదర్శ శ్రీసమాయుతం।  13-264-45 (92012) 
రుక్మిణీం చాబ్రవీత్ప్రీతః సర్వస్త్రీణాం వరం యశః।
కీర్తిం చానుత్తమాం లోకే సమవాప్స్యసి శోభనే॥ 13-264-46 (92013) 
న త్వాం జరా వా రోగో వా వైవర్ణ్యం చాపి భామిని।
స్ప్రక్ష్యంతి పుణ్యగంధా చ కృష్ణమారాధయిష్యసి॥ 13-264-47 (92014) 
షోడశానాం సహస్రాణాం బధూనాం కేశవస్య హ।
వరిష్ఠా చ సలోక్యా చ కేశవస్య భవిష్యసి॥ 13-264-48 (92015) 
తవ మాతరమిత్యుక్త్వా తతో మాం పునరబ్రవీత్।
ప్రస్థితః సుమహాతేజా దుర్వాసాఽగ్నిరివ జ్వలన్॥ 13-264-49 (92016) 
ఏషైవ తే బుద్ధిరస్తు బ్రాహ్మణాన్ప్రతి కేశవ।
ఇత్యుక్త్వా స తదా పుత్ర తత్రైవాంతరధీయత॥ 13-264-50 (92017) 
తస్మిన్నంతర్హితే చాహముపాంశు వ్రతమాచరం।
యత్కించిద్బ్రాహ్మణో బ్రూయాత్సర్వం కుర్యామితి ప్రభో॥ 13-264-51 (92018) 
ఏతద్వ్రతమహం కృత్వా మాత్రా తే సహ పుత్రక।
తతః పరమహృష్టాత్మా ప్రావిశం గృహమేవ చ॥ 13-264-52 (92019) 
ప్రవిష్టమాత్రశ్చ గృహే సర్వం పశ్యామి తన్నవం।
యద్భిన్నం యచ్చ వై దగ్ధం తేన విప్రేణ పుత్రక॥ 13-264-53 (92020) 
తతోఽహం విస్మయం ప్రాప్తః సర్వం దృష్ట్వా నవం దృఢం।
అపూజయం చ మనసా రౌక్మిణేయ సదా ద్విజాన్॥ 13-264-54 (92021) 
ఇత్యహం రౌక్మిణేయస్య పృచ్ఛతో భరతర్షభ।
మాహాత్ంయం ద్విజముఖ్యస్య సర్వమాఖ్యాతవాంస్తదా॥ 13-264-55 (92022) 
తథా త్వమపి కౌంతేయ బ్రాహ్మణాన్సతతం ప్రభో।
పూజయస్వ మహాభాగాన్వాగ్భిర్దానైశ్చ నిత్యదా॥ 13-264-56 (92023) 
ఏవం వ్యుష్టిమహం ప్రాప్తో బ్రాహ్మణస్య ప్రసాదజాం।
యచ్చ మామాహ భీష్మోఽయం తత్సత్యం భరతర్షభ॥ ॥ 13-264-57 (92024) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి చతుఃషష్ట్యధికద్విశతతమోఽధ్యాయః॥ 264 ॥

Mahabharata - Anushaasana Parva - Chapter Footnotes

7-264-8 సౌంయం కల్యాణం॥ 7-264-9 బ్రాహ్మణప్రతిపూజాయామాయురితి ఝ. పాఠః॥ 7-264-14 దీర్ఘశ్మశ్రునఖాదిమానితి థ.ధ.పాఠః॥ 7-264-23 జన ఇతి ఇతి శేషపూర్త్యా సంబంధః॥ 7-264-44 లిప్తే కస్మాత్తే పుత్రకాద్య వై ఇతి ఝ.పాఠః॥





అనుశాసనపర్వ - అధ్యాయ 265

॥ శ్రీః ॥

13.265. అధ్యాయః 265 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కృష్ణేన యుధిష్ఠిరంప్రతి దక్షాధ్వరవిధ్వంసనత్రిపురదహనాదిరూపరుద్రచరిత్రపరికీర్తనం॥ 1 ॥

Mahabharata - Anushaasana Parva - Chapter Text

<a id="anuzAsana-13-265-1x"
name="anuzAsana-13-265-1x">యుధిష్ఠిర ఉవాచ।

దుర్వాససః ప్రసాదాత్తే శంకరాంశస్య మాఘవ।
అవాప్తమిహ విజ్ఞానం తన్మే వ్యాఖ్యాతుమర్హసి॥ 13-265-1 (92025) 
మహాభాగ్యం చ యత్తస్య నామాని చ మహాత్మనః।
తత్త్వమో జ్ఞాతుమిచ్ఛామి సర్వం మతిమతాంవర॥ 13-265-2 (92026) 
వాసుదేవ ఉవాచ। 13-265-3x (7708) 
హంతి తే కీర్తయిష్యామి నమస్కృత్య కపర్దినే।
యదవాప్తం మయా రాజఞ్శ్రేయో యచ్చార్జితం యశః॥ 13-265-3 (92027) 
ప్రయతః ప్రాతరుత్థాయ యస్త్వధీయేద్విశాంపతే।
ప్రాంజలిః శతరుద్రీయం నాస్య కించని దుర్లభం॥ 13-265-4 (92028) 
`శివః సర్వకతో రుద్రః స్రష్టా యస్త్వం శృణుష్వ మే।'
ప్రజాపతిస్తమసృజత్తమసోఽంతే మహాతపాః। 
శంకరస్త్వసృజత్తాత ప్రజాః స్థావరజంగమాః॥  13-265-5 (92029) 
నాస్తి కించిత్పరం భూతం మహాదేవాద్విశాంపతే।
ఇహ త్రిష్వపి లోకేషు భూతానాం ప్రభవో హి సః॥ 13-265-6 (92030) 
న చైవోత్సహతే స్థాతుం కశ్చిదగ్రే మహాత్మనః।
న హి భూతం సమం తేన త్రిషు లోకేషు విద్యతే॥ 13-265-7 (92031) 
గంధేనాపి హి సంగ్రామే తస్య క్రుద్ధస్య శత్రవః।
విసంజ్ఞా హతభూయిష్ఠా వేపనేతే చ పతంతి చ॥ 13-265-8 (92032) 
ఘోరం చ నినదం తస్య పర్జన్యనినదోపం।
శ్రుత్వా విశీర్యేద్ధృదయం దేవానామపి సంయుగే। 
యం చాక్ష్ణా ఘోరరూపేణ పశ్యేద్దగ్ధః పతేదధః॥  13-265-9 (92033) 
న సురా నాసురా లోకే న గంధర్వా న పన్నగాః।
కుపితే సుఖమేధంతే తస్మిన్నపి గుహాగతాః॥ 13-265-10 (92034) 
ప్రజాపతేశ్చ దక్షస్య యజతో వితతే క్రతౌ।
వివ్యాధ కుపితో యజ్ఞం నిర్భయస్తు భవస్తదా॥ 13-265-11 (92035) 
ధనుషా వాణముత్సృజ్య సుఘోరం విననాద చ॥  13-265-12 (92036) 
తే న శర్మ కుతః శాంతి విషాదం లేభిరే సురాః।
విద్ధే చ సహసా యజ్ఞే కుపితే చ మహేశ్వరే॥ 13-265-13 (92037) 
తేన జ్యాతలఘోషేణ సర్వే లోకాః సమాకులాః।
బభూవురవశాః పార్థ విషేదుశ్చ సురాసురాః॥ 13-265-14 (92038) 
ఆపశ్చుక్షుభిరే చైవ చకంపే చ వసుంధరః।
వ్యద్రవగ్నిరయశ్చాపి ద్యౌః పఫాల చ సర్వశః॥ 13-265-15 (92039) 
అంధేన తమసా లోకాః ప్రావృతా న చకాశిరే।
ప్రనష్టా జ్యోతిషాం భాశ్చ సహ సూర్యేణ భారత॥ 13-265-16 (92040) 
భృశం భీతాస్తతః శాంతిం చత్రుః స్వస్త్యయనాని చ।
ఋషయః సర్వభూతానామాత్మనశ్చ హితైషిమః॥ 13-265-17 (92041) 
తతః సోఽభ్యద్రవద్దేవాన్రుద్రో రౌద్రపరాక్రమః।
భగస్య నయనే క్రుద్ధః ప్రహారేణ వ్యశాతయత్॥ 13-265-18 (92042) 
పూషణం చాభిదుద్రావ ఘోరేణ వపుషాఽన్వితః।
పురోడాశం భక్షయతో దశనాన్వై వ్యశాతయత్॥ 13-265-19 (92043) 
తతః ప్రణేముర్దేవాస్తే వేపమానాః స్మ శంకరం।
పునశ్చ సందధే రుద్రో దీప్తం సునిశితం శరం॥ 13-265-20 (92044) 
రుద్రస్య విక్రమం దృష్ట్వా భీతా దేవాః సహర్షిభిః।
తతః ప్రసాదయామాసుః శర్వం తే విబుధోత్తమాః॥ 13-265-21 (92045) 
జేషుశ్చ శతరుద్రీయం దేవాః కృత్వాంజలిం తదా।
సంస్తూయమానస్త్రిదశైః ప్రససాద మహేశ్వరః॥ 13-265-22 (92046) 
రుద్రస్య భాగం యజ్ఞే చ విశిష్టం తే త్వకల్పయన్।
భయేన త్రిదశా రాజఞ్శరణం చ ప్రపేదిరే॥ 13-265-23 (92047) 
తేన చైవ హి తుష్టేన స యజ్ఞః సంధితోఽభవత్।
యద్యచ్చాపహృతం తత్ర తత్తథైవాన్వజీవయత్॥ 13-265-24 (92048) 
అసురాణాం పురాణ్యాసంస్త్రీణి వీర్యవతాం దివి।
ఆయసం రాజతం చైవ సౌవర్ణమపి చాపరం॥ 13-265-25 (92049) 
నాశకత్తాని మఘవా భేత్తుం సర్వాయుధైరపి।
అథ సర్వేఽమరా రుద్రం జగ్ముః శరణమర్దితాః॥ 13-265-26 (92050) 
తత ఊచుర్మహాత్మానో దేవాః సర్వే సమాగతాః।
రుద్ర రౌద్రా భవిష్యంతి పశవః సర్వకర్మసు॥ 13-265-27 (92051) 
జహి దైత్యాన్సహ పురైర్లోకాంస్త్రాయస్వ మానద।
స తథోక్తస్తథేత్యుక్త్వా కృత్వా విష్ణుం శరోత్తమం॥ 13-265-28 (92052) 
శల్యమగ్నిం తథా కృత్వా పుంఖం వైవస్వతం యమం।
ఓంకారం చ ధనుః సర్వాంజ్యాం చ సావిత్రిముత్తమాం॥ 13-265-29 (92053) 
బ్రహ్మాణం సారథిం కృత్వా వినియుజ్య చ సర్వశః।
త్రిపర్వణా త్రిశల్యేన తేన తాని బిభేద సః॥ 13-265-30 (92054) 
శరేణాదిత్యవర్ణేన కాలాగ్నిసమతేజసా।
తేఽసురాః సపురాస్తత్ర దగ్ధా రుద్రేణ భారత॥ 13-265-31 (92055) 
తం చైవాంకగతం దృష్ట్వా బాలం పంచశిఖం పునః।
ఉమా జిజ్ఞాసమానా వై కోఽయమిత్యబ్రవీత్తదా॥ 13-265-32 (92056) 
అసూయతశ్చ శక్రస్య వజ్రేణి ప్రహరిష్యతః।
సవజ్రం స్తంభయామాస తం బాహుం పరిఘోపమం॥ 13-265-33 (92057) 
న సంయుయుధిరే చైవ దేవాస్తం భువనేశ్వరం।
సప్రజాపతయః సర్వే తస్మిన్ముముహురీశ్వరే॥ 13-265-34 (92058) 
తతో ధ్యాత్వా చ భగవాన్బ్రహ్మా తమమితౌజసం।
అయం శ్రేష్ఠ ఇతి జ్ఞాత్వా వవందే తముమాపతిం॥ 13-265-35 (92059) 
తతః ప్రసాదయామాసురుమాం రుద్రం చ తే సురాః।
బభూవ స తదా బాలః ప్రయయౌ తు యథాపురం॥ 13-265-36 (92060) 
స చాపి బ్రాహ్మణో భూత్వా దుర్వాసా నామ వీర్యవాన్।
ద్వారవత్యాం మమ గృహే చిరం కాలముపావసన్॥ 13-265-37 (92061) 
విప్రకారాన్ప్రయుంక్తే స్మ సుబహూన్మమ వేశ్మని।
తానుదారతయా చాహం చక్షమే చాతిదుఃసహాన్॥ 13-265-38 (92062) 
స వై రుద్రః స చ శివః సోగ్నిః సర్వః స సర్వజిత్।
స చైవేంద్రశ్చ వాయుశ్చ సోఽస్వినౌ స చ విద్యుతః॥ 13-265-39 (92063) 
స చంద్రమాః స చేశానః స సూర్యో వరుణశ్చ సః।
స కాలః సోంతకో మృత్యుః స యమో రాత్ర్యహాని చ॥ 13-265-40 (92064) 
మాసార్ధమాసా ఋతవః సంధ్యే సంవత్సరశ్చ సః।
సధాతా స విధాతా చ విశ్వకర్మా స సర్వవిత్॥ 13-265-41 (92065) 
నక్షత్రాణి గ్రహాశ్చైవ దిశోఽథ ప్రదిశస్తథా।
విశ్వమూర్తిరమేయాత్మా భగవాన్పరమద్యుతిః॥ 13-265-42 (92066) 
ఏకధా చ ద్విధా చైవ బహుధా చ స ఏవ హి।
శతధా సహస్రధా చైవ తథా శతసహస్రధా॥ 13-265-43 (92067) 
ఈదృశః స మహాదేవో భూయశ్చ భగవానతః।
న హి శక్యా గుణా వక్తుమపి వర్షశతైరపి॥ ॥ 13-265-44 (92068) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి పంచషష్ట్యదికద్విశతతమోఽధ్యాయః॥ 265 ॥





అనుశాసనపర్వ - అధ్యాయ 266

॥ శ్రీః ॥

13.266. అధ్యాయః 266 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

కృష్ణేన యుధిష్ఠిరంప్రతి మహేశ్వరాదినామనిర్వచనపూర్వకం శివమహిమోక్తిః॥ 1 ॥

Mahabharata - Anushaasana Parva - Chapter Text

<a id="anuzAsana-13-266-1x"
name="anuzAsana-13-266-1x">వాసుదేవ ఉవాచ।

యుధిష్ఠిర మహాబాహో మహాభాగ్యం మహాత్మనః।
రుద్రాయ బహురూపాయ బహునాంనే నిబోధ మే॥ 13-266-1 (92069) 
వదంత్యుగ్రం మహాదేవం తథా స్థాణుం మహేశ్వరం।
ఏకాక్షం త్ర్యంబకం చైవ విశ్వరూపం శివం తథా॥ 13-266-2 (92070) 
ద్వే తనూ తస్య దేవస్య వేదజ్ఞా బ్రాహ్మణా విదుః।
ఘోరామన్యాం శివామన్యాం తే తనూ బహుధా పునః॥ 13-266-3 (92071) 
ఉగ్రా ఘోరా తనుర్యాఽస్య సోఽగ్నిర్విద్యుత్స భాస్కరః।
శివా సౌంయా చ యా త్వస్య ధర్మస్త్వాపోథ చంద్రమాః॥ 13-266-4 (92072) 
ఆత్మనోఽర్ధం తు తస్యాగ్నిః సోమోఽర్ధం పునరుచ్యతే।
బ్రహ్మచర్యం చరత్యేకా శివా చాస్య తనుస్తథా॥ 13-266-5 (92073) 
యాఽస్య ఘోరతమా మూర్తిర్జగత్సంహరతే తథా।
ఈశ్వరత్వాన్మహత్త్వాచ్చ మహేశ్వర ఇతి స్మృతః॥ 13-266-6 (92074) 
యన్నిర్దహతి యత్తీక్ష్ణో యదుగ్రో యత్ప్రతాపవాన్।
మాంసశోణితమజ్జాదో యత్తతో రుద్ర ఉచ్యతే॥ 13-266-7 (92075) 
దేవానాం సుమహాన్యచ్చ యచ్చాస్య విషయో మహాన్।
యచ్చ విశ్వం జగత్పాతి మహాదేవస్తతః స్మృతః॥ 13-266-8 (92076) 
ధూంరరూపా జటా యస్మాద్ధూర్జటీత్యత ఉచ్యతే॥  13-266-9 (92077) 
స మేధయతి యన్నిత్యం సర్వాన్వై సర్వకర్మభిః।
శివమిచ్ఛన్మనుష్యాణాం తస్మాదేష శివః స్మృతః॥ 13-266-10 (92078) 
దహత్యూధ్వం స్థితో యచ్చ ప్రాణాన్నౄణాం స్థిరశ్చ యత్।
స్థిరలింగశ్చ యన్నిత్యం తస్మాత్స్థాణురితి స్మృతః॥ 13-266-11 (92079) 
యదస్య బహుధా రూపం భూతం భవ్యం భవత్తథా।
స్థావరం జంగమం చైవ బహురూపస్తతః స్మృతః॥ 13-266-12 (92080) 
విశ్వేదేవాశ్చ యత్తస్మిన్విశ్వరూపస్తతః స్మృతః।
సహస్రాక్షోఽయుతాక్షో వా సర్వతోక్షిమయోపి వా। 
చక్షుషః ప్రభవం తేజః సర్వతశ్చక్షురేవ తత్॥  13-266-13 (92081) 
సర్వథా యత్పశూన్పాతి తైశ్చ యద్రమతే సహ।
తేషామధిపతిర్యచ్చ తస్మాత్పశుపతిః స్మృతః॥ 13-266-14 (92082) 
నిత్యేన బ్రహ్మచర్యేణ లింగమస్య యదా స్థితం।
`భక్తానుగ్రహణార్థాయ గూఢలింగస్తతః స్మృతః।' 
మహయత్యస్య లోకశ్చ ప్రియం హ్యేతన్మహాత్మనః॥  13-266-15 (92083) 
విగ్రహం పూజయేద్యో వై లింగం వాఽపి మహాత్మనః।
లింగం పూజయితా నిత్యం మహతీం శ్రియమశ్నుతే॥ 13-266-16 (92084) 
ఋషయశ్చాపి దేవాశ్చ గంధర్వాప్సరసస్తథా।
లింగమేవార్చయంతి స్మ యత్తదూర్ధ్వం సమాస్థితం।  13-266-17 (92085) 
పూజ్యమానే తతస్తస్మిన్మోదతే స మహేశ్వరః।
సుఖం దదాతి ప్రీతాత్మా భక్తానాం భక్తవత్సలః॥ 13-266-18 (92086) 
ఏష ఏవ శ్మశానేషు దేవో వసతి నిర్దహన్।
యజంతే యే జనాస్తత్ర వీరస్థాననిషేవిణః॥ 13-266-19 (92087) 
విషమస్థః శరీరేషు స మృత్యుః ప్రాణినామిహ।
స చ వాయుః శరీరేషు ప్రాణపాలః శరీరిణాం॥ 13-266-20 (92088) 
తస్య ఘోరాణి రూపాణి దీప్తాని చ బహుని చ।
లోకే యాన్యస్య పూజ్యంతే విప్రాస్తాని విదుర్బుధాః॥ 13-266-21 (92089) 
నామధేయాని దేవేషు బహూన్యస్య యథార్థవత్।
నిరుచ్యంతే మహత్త్వాచ్చ విభుత్వాత్కర్మభిస్తథా॥ 13-266-22 (92090) 
వేదే చాస్య విదుర్విప్రాః శతరుద్రీయముత్తమం।
వ్యాసేనోక్తం చ యచ్చాపి ఉపస్థానం మహాత్మనః॥ 13-266-23 (92091) 
ప్రదాతా సర్వలోకానాం విశ్వసాక్షీ నిరామయః।
జ్యేష్ఠభూతం వదంత్యేనం బ్రాహ్మణా ఋషయోఽపరే॥ 13-266-24 (92092) 
ప్రథమో హ్యేష దేవానాం ముఖాదగ్నిమజీజనత్।
గ్రహైర్బహువిధైః ప్రాణాన్సంరుద్ధానుత్సృజత్యపి॥ 13-266-25 (92093) 
విమోక్షయతి తుష్టాత్మా శరణ్యః శరణాగతాన్।
ఆయురారోగ్యమైశ్వర్యం హితం కామాంశ్చ పుష్కలాన్॥ 13-266-26 (92094) 
స దదాతి మనుష్యేభ్యః స ఏవాక్షిపతే పునః।
శక్రాదిషు చ దేవేషు తస్య చైశ్వర్యముచ్యతే॥ 13-266-27 (92095) 
స ఏవ స్థాపకో నిత్యం త్రైలోక్యస్య శుభాశుభే।
ఐశ్వర్యాచ్చైవ కామానామీశ్వరః పునరుచ్యతే॥ 13-266-28 (92096) 
మహేశ్వరశ్చ లోకానాం మహాతామీశ్వరశ్చ సః।
బహుభిర్వివిధై రూపైర్విశ్వం వ్యాప్తమిదం జగత్। 
తస్య దేవస్య యద్వక్త్రం సముద్రే వడంవాముఖణ్॥ ॥  13-266-29 (92097) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి షట్షష్ట్యధికద్విశతతమోఽధ్యాయః॥ 266 ॥

Mahabharata - Anushaasana Parva - Chapter Footnotes

7-266-4 సా అగ్నివిద్యుత్సమప్రభేతి క.ట.థ.పాఠః॥





అనుశాసనపర్వ - అధ్యాయ 267

॥ శ్రీః ॥

13.267. అధ్యాయః 267 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి ధర్మప్రమాణనిరూపణం॥ 1 ॥

Mahabharata - Anushaasana Parva - Chapter Text

<a id="anuzAsana-13-267-1x"
name="anuzAsana-13-267-1x">వైశంపాయన ఉవాచ।

ఇత్యుక్తవతి తద్వాక్యం కృష్ణే దేవకినందనే।
భీష్మం శాంతనవం భూయః పర్యపృచ్ఛద్యుధిష్ఠిరః॥ 13-267-1 (92098) 
నిర్ణయే వా మహాబుద్ధే సర్వధర్మవిదాంవర।
ప్రత్యక్షమాగమో వేతి కిం తయోః కారణం భవేత్॥ 13-267-2 (92099) 
భీష్మ ఉవాచ। 13-267-3x (7709) 
నాస్త్యత్రి సంశయః కశ్చిదితి మే వర్తతే మతిః।
శృణు వక్ష్యామి తే ప్రాజ్ఞ సంయక్త్వం మేఽనుపృచ్ఛసి॥ 13-267-3 (92100) 
సంశయః సుగమస్తత్ర దుర్గమస్తస్య నిర్ణయః।
దృష్టం శ్రుతమనంతం హి యత్ర సంశయదర్శన్॥ 13-267-4 (92101) 
ప్రత్యక్షం కారణం దృష్టం హైతుకం ప్రాజ్ఞమానినః।
నాస్తీత్యేవం వ్యవస్యంతి సత్యమాగమమేవ వా॥ 13-267-5 (92102) 
తదయుక్తం వ్యవస్యంతి బాలాః పండితమానినః।
అథ సంచింత్యమేవైకం కారణం కిం భవేదితి॥ 13-267-6 (92103) 
శక్యం దీర్ఘేణ కాలేన యుక్తేనామంత్రితేన చ।
ప్రాణయాత్రామనేకాం చ కల్పయానేన భారత॥ 13-267-7 (92104) 
తత్పరేణైవ నాన్యేన శక్యతే తత్తు కారణం।
హేతూనామంతమాసాద్య విపులం జ్ఞానముత్తమం॥ 13-267-8 (92105) 
జ్యోతిః సర్వస్య లోకస్య విపులం ప్రతిపద్యతే।
న త్వేవ గమనం రాజన్హేతుతో గమనం తథా। 
అగ్రాహ్యమనిబద్ధం చ వాచా సంపరివర్జయేత్॥  13-267-9 (92106) 
యుధిష్ఠిర ఉవాచ। 13-267-10x (7710) 
ప్రత్యిక్షం లోకతః సిద్ధిర్లోకశ్చాగమపూర్వకః।
శిష్టాచారో బహువిధస్తన్మే బ్రూహి పితామహః॥ 13-267-10 (92107) 
భీష్మ ఉవాచ। 13-267-11x (7711) 
ధర్మస్య హ్రియమాణస్య బలవద్భిర్దురాత్మభిః।
సంస్థా యత్నైరపి కృతా కాలేన ప్రతిభిద్యతే॥ 13-267-11 (92108) 
అధర్మో ధర్మరూపేణ తృణైః కూప ఇవావృతః।
తతస్తైర్భిద్యతే వృత్తం శృణు చైవ యుధిష్ఠిర॥ 13-267-12 (92109) 
అవృత్త్యా యే తు నిందని శ్రుతత్యాగపరాయణాః।
ధర్మవిద్వేషిణో మందా ఇత్యుక్తస్తేషు సంశయః॥ 13-267-13 (92110) 
అతృప్యంతస్తు సాధూనాం యావదాగమబుద్ధయః।
పరమిత్యేవ సంతుష్టాస్తానుపాస్స్వ చ పృచ్ఛ చ॥ 13-267-14 (92111) 
కామార్థౌ పృష్ఠతః కృత్వా లోభమోహానుసారిణౌ।
ధర్మ ఇత్యేవ సంబుద్ధస్తానుపాస్స్వ చ పృచ్ఛ చ॥ 13-267-15 (92112) 
న తేషాం భిద్యతే వృత్తం యజ్ఞాః స్వాధ్యాయకర్మ చ।
ఆచారః కారణం చైవ ధర్మశ్చైకస్త్రయం పునః॥ 13-267-16 (92113) 
యుధిష్ఠిర ఉవాచ। 13-267-17x (7712) 
పునరేవ హి మే బుద్ధి సంశయే పరిముహ్యతి।
అపరో మజ్జమానస్య పరం తీరమపశ్యతః॥ 13-267-17 (92114) 
వేదః ప్రత్యక్షమాచారః ప్రమాణం తత్త్రయం యది।
పృథక్త్వం లభ్యతే చైషాం ధర్మశ్చైతత్త్రయం కథం॥ 13-267-18 (92115) 
భీష్మ ఉవాచ। 13-267-19x (7713) 
ధర్మస్య హ్రియమాణస్య బలవద్భిర్దురాత్మభిః।
యద్యేవం మన్యసే రాజంస్త్రిధా ధర్మవిచారణా॥ 13-267-19 (92116) 
ఏక ఏవేతి జానీహి త్రిధా ధర్మస్య దర్శనం।
పృథక్త్వే చ న మే బుద్ధిస్త్రయాణామపి వై తథా॥ 13-267-20 (92117) 
[ఉక్తో మార్గస్త్రయాణాం చ తత్తథైవ సమాచర।
జిజ్ఞాసా న తు కర్తవ్యా ధర్మస్య పరితర్కణాత్॥ 13-267-21 (92118) 
సదైవ భరతశ్రేష్ఠ మా తే భూదత్ర సంశయః।
అంధో జడ ఇవాశంకీ యద్బ్రవీమి తదాచర॥ 13-267-22 (92119) 
అహింసా సత్యమక్రోధో దానమేతచ్చతుష్టయం।
అజాతశత్రో సేవస్య ధర్మ ఏష సనాతనః॥]  13-267-23 (92120) 
బ్రాహ్మణేషు చ వృత్తిర్యా పితృపైతామహోచితా।
తామన్వేహి మహాబాహో ధర్మస్యైతే హి దేశికాః॥ 13-267-24 (92121) 
ప్రమాణమప్రమాణం వై యః కుర్యాదబుధో జనః।
న స ప్రమాణతామర్హో విషాదజననో హి సః॥ 13-267-25 (92122) 
బ్రాహ్మణానేవ సేవస్వ సత్కృత్య బహుమాన్య చ।
ఏతేష్వేవ త్విమే లోకాః కృత్స్నా ఇతి నిబోధ తాన్॥ ॥ 13-267-26 (92123) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తషష్ట్యధికద్విశతతమోఽధ్యాయః॥ 267 ॥

Mahabharata - Anushaasana Parva - Chapter Footnotes

7-267-2 శ్రుతిప్రత్యక్షయోః కిం బలవదితి ప్రశ్నః॥ 7-267-4 శ్రుత్యపేక్షయా ప్రత్యక్షం ప్రబలం క్వచిత్ప్రత్యక్షాపేక్షయా శ్రుతిరిత్యర్థః॥ 7-267-6 యది త్వమపి ఏకమసంహతం బ్రహ్మ కారణం కథం భవేదితి సంశయవానసి తర్హి దీర్ఘకాలసేవనాదినాఽయమర్థో యుక్తేన యోగేన వేదితుం శక్యః॥ 7-267-8 హేతూనామంత్రితే వాపి ధర్మశాస్త్రేణ చోత్తమం ఇతి క.ట.థ.పాఠః॥ 7-267-9 లోకస్య ప్రకాశం ప్రతిపద్యత ఇతి। తత్వాగమసమే రాజన్హేత్వంతగమనే తథేతి చ క.ట.థ.పాఠః॥ 7-267-10 లోకతః సిద్ధిరనుమానం ఆగమపూర్వః శిష్టచారశ్చేతి ప్రమాణాని ఏతేషాం మధ్యే కిం ప్రబలమితి ప్రశ్నార్థః॥ 7-267-11 ధర్మస్య ప్రీయమాణస్య బలవద్భిర్మహాత్మభిః ఇతి, కాలే విపరివిద్యత ఇతి చ క.ట.థ.పాఠః॥ 7-267-12 వృత్తం శిష్టాచారః॥ 7-267-13 నిందంతి వృత్తం। తేషు ప్రత్యక్షానుమానాచారేషు॥ 7-267-14 అతృప్యంతో నిత్యం సోత్కంఠాః। ఆగమజన్యా బుద్ధయో యేషాం తే। పరం శ్రేష్ఠం ప్రమాణమిత్యన్వయః॥ 7-267-16 వృత్తం శీలం। ఆచారః శౌచాదిః। కారణం వేదః। త్రయం మిలిత్వా ఏకో ధర్మః। స ధర్మః సాధానీయ ఇత్యర్థః। యేనైషాం భిద్యతే వృత్తం యజ్ఞస్వాధ్యాయకర్మభిః। మూలావారస్తు సాధూనాం యజ్ఞస్వాధ్యాయవృత్తత ఇతి క.ట.థ.పాఠః॥ 7-267-19 హే రాజన్, యద్యేవం ధర్మత్రయం మన్యసే తన్నేతి శేషః। కింతు హ్రియమాణస్యైకస్యైవ ధర్మస్య త్రిధా త్రిప్రకారా విచారణా। ఏకఏవ ప్రమాణత్రయుసంవాదేన పరీక్షణీయ ఇత్యర్థః॥ 7-267-20 త్రిధేత్యస్య వ్యాఖ్యానం ఏకఏవేతి। త్రయాణాం ప్రమాణానాం పృథక్త్వే ప్రత్యేకం స్వాతంత్ర్యేణ ధర్మప్రతిపాదకత్వే మమ బుద్ధిర్న చ। ఏవమేవ విజానీహి ఇతి క.ట.థ.పాఠః॥ 7-267-22 అశంకీ శంకాశూన్యః ॥





అనుశాసనపర్వ - అధ్యాయ 268

॥ శ్రీః ॥

13.268. అధ్యాయః 268 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి ధార్మికాధార్మికాణాం స్వర్గనరకప్రాప్తిప్రతిపాదనం॥ 1 ॥ తతా సాధ్వసాధుజనకక్షణాభిధానపూర్వకం సామాన్యతో నానాధర్మప్రతిపాదనం॥ 3 ॥

Mahabharata - Anushaasana Parva - Chapter Text

<a id="anuzAsana-13-268-1x"
name="anuzAsana-13-268-1x">యుధిష్ఠిర ఉవాచ।

యే చ ధర్మమసూయంతే యే చైనం పర్యుపాసతే।
బ్రవీతు మే భవానేతత్క్వ తే గచ్ఛంతి తాదృశాః॥ 13-268-1 (92124) 
భీష్మ ఉవాచ। 13-268-2x (7714) 
రజసా తమసా చైవ సమవస్తీర్ణచేతసః।
నరకం ప్రతిపద్యంతే ధర్మవిద్వేషిమో జనాః॥ 13-268-2 (92125) 
యే తు ధర్మం మహారాజ సతతం పర్యుపాసతే।
సత్యార్జవపరాః సంతస్తే వై స్వర్గభూజో నరాః॥ 13-268-3 (92126) 
ధర్మ ఏవ రతిస్తేషామాచార్యోపాసనాద్భవేత్।
దేవలోకం ప్రపద్యంతే యే ధర్మం పర్యుపాసతే॥ 13-268-4 (92127) 
మనుష్యా యది వా దేవాః శరీరముపతాప్య వై।
ధర్మిణః సుఖమేధంతే లోభద్వేషవివర్జితాః॥ 13-268-5 (92128) 
ప్రథమం బ్రహ్ంణః పుత్రం ధర్మమాహుర్మనీషిణః।
ధర్మిణః పర్యుపాసంతే ఫలం పక్వమివాశినః॥ 13-268-6 (92129) 
యుధిష్ఠిర ఉవాచ। 13-268-7x (7715) 
అసాధోః కీదృశం శీలం సాధోశ్చైవ తు కీదృశం।
బ్రవీతు మే భవానేతత్సంతోఽసంతశ్చ కీదృశాః॥ 13-268-7 (92130) 
భీష్మ ఉవాచ। 13-268-8x (7716) 
దురాధారాశ్చ దుర్ధర్షా దుర్ముఖాశ్చాప్యసాధవః।
సాధవః శీలసంపన్నాః శిష్టాచారస్య లక్షణం॥ 13-268-8 (92131) 
రాజమార్గే గవాం మధ్యే జనమధ్యే చ ధర్మిణః।
నోపసేచంతి రాజేంద్ర సర్గం మూత్రపురీషయోః॥ 13-268-9 (92132) 
పంచానాం యజనం కృత్వా శేషమశ్నంతి సాధవః।
న జల్పంతి చ భుంజానా న నిద్రాంత్యార్ద్రపాణయః॥ 13-268-10 (92133) 
చిత్రభానుమపాం దేవం గోష్ఠం చైవ చతుష్పథం।
బ్రాహ్మణం ధార్మికం వృద్ధం యే కుర్వంతి ప్రదక్షిణం॥ 13-268-11 (92134) 
వృద్ధానాం భారతప్రానాం స్త్రీణాం బాలాతురస్య చ।
బ్రాహ్మణానాం గవాం రాజ్ఞాం పంథానం దదతే చ యే॥ 13-268-12 (92135) 
అతిథీనాం చ సర్వేషాం ప్రేష్యాణాం స్వజనస్య చ।
`సామాన్యం భోజనం కుర్యాత్స్వయం నాగ్ర్యశనం వ్రజేత్॥ 13-268-13 (92136) 
న సత్యార్జవధర్మస్య తుల్యమన్యచ్చ విద్యతే।
బహులా నామ గౌస్తేన గతిమగ్ర్యాం గతా కిల॥ 13-268-14 (92137) 
మునిశాపాద్ద్విజః కశ్చిద్వ్యాఘ్రతాం సముపాగతః।
బహులాం భక్షణరుచిరాస్వాద్య శపథేన తు॥ 13-268-15 (92138) 
విముచ్య పీతవత్సాం తాం దృష్ట్వా స్మృత్వా పురాతనం।
జగామ లోకానమలాన్సా స్వరాష్ట్రం తథా పునః॥ 13-268-16 (92139) 
తస్మాత్సత్యార్జవరతో రాజన్రాష్ట్రం సమానవం।
తారయిత్వా సుఖం స్వర్గం గంతాసి భరతర్షభ॥ 13-268-17 (92140) 
తథా శరణకామానాం గోప్తా స్యాత్స్వాగతప్రదః॥
సాయం ప్రాతర్మనుష్యాణామశనం దేవనిర్మితం।  13-268-18 (92141) 
నాంతరా భోజనం దృష్టముపవాసవిధిర్హి సః॥
హోమకాలే యథా వహ్నిః కాలే హోమం ప్రతీక్షతే।  13-268-19 (92142) 
ఋతుకాలే తథాఽఽధానం పితరశ్చ ప్రతీక్షతే।
నాన్యదా గచ్ఛతే యస్తు బ్రహ్మచర్యం చ తత్స్మృతం॥ 13-268-20 (92143) 
అమృతం బ్రాహ్మణా గావ ఇత్యేతత్త్రయమేకతః।
తస్మాదోబ్రాహ్మణాన్నిత్యమర్చయేత యథావిధి॥ 13-268-21 (92144) 
యజుషాం సంస్కృతం మాంసముపభుంజత దుష్యతి।
పృష్ఠమాంసం వృథామాంసం పుత్రమాంసం చ తత్సమం॥ 13-268-22 (92145) 
స్వదేశే పరదేశే వాఽప్యతిథిం నోపవాసయేత్।
కర్మ వై సఫలం కృత్వా గురుణాం ప్రతిపాదయేత్॥ 13-268-23 (92146) 
గురుభ్యస్త్వాసనం దేయమభివాద్యాభిపూజ్య చ।
గురుమభ్యర్చ్య వర్ధంతే ఆయుషా యశసా శ్రియా॥ 13-268-24 (92147) 
వృద్ధాన్నాభిభవేజ్జాతు న చైతాన్ప్రేషయేదితి।
నాసీనః స్యాత్స్థితేష్వేవమాయురస్య న రిష్యతే॥ 13-268-25 (92148) 
న నగ్రామీక్షతే నారీం న నగ్రాన్పురుషానపి।
మైథునం సతతం గుప్తం తపశ్చైవ సమాచరేత్॥ 13-268-26 (92149) 
తీర్థానాం గురవస్తీర్థం శుచీనాం హృదయం శుచి।
దర్శనానాం పరం జ్ఞానం సంతోషః పరమం సుఖం॥ 13-268-27 (92150) 
సాయం ప్రాతశ్చ వృద్ధానాం శృణుయాత్పుష్కలా గిరః।
శ్రుతమాప్నోతి హి నరః సతతం వృద్ధసేవయా॥ 13-268-28 (92151) 
స్వాధ్యాయే భోజనే చైవ దక్షిణం పాణిముద్ధరేత్।
యచ్ఛేద్వాఙ్మనసీ నిత్యమింద్రియాణి తథైవ చ॥ 13-268-29 (92152) 
సంస్కృతం పాయసం నిత్యం యావకం కృసరం హవిః।
అష్టకాః పితృదైవత్యా గ్రహాణామభిపూజనం॥ 13-268-30 (92153) 
శ్మశ్రుకర్మణి మంగల్యం క్షుతానామభినందనం।
వ్యాధితానాం చ సర్వేషామాయుషామభినందనం॥ 13-268-31 (92154) 
న జాతు త్వమితి బ్రూయాదాపన్నోపి మహృత్తరం।
త్వంకారో వా వధో వేతి విద్వత్సు న విశిష్యతే। 
అవరాణాం సమానానాం శిష్యాణాం చ సమాచరేత్॥  13-268-32 (92155) 
పాపమాచరతే నిత్యం హృదయం పాపకర్మణాం।
జ్ఞానపూర్వకృతం కర్మ చ్ఛాదయంతే హ్యసాధవః॥ 13-268-33 (92156) 
జ్ఞానపూర్వం వినశ్యంతి గూహమానా మహాజనే।
న మాం మనుష్యాః పశ్యంతి న మాం పశ్యంతి దేవతాః॥ 13-268-34 (92157) 
పాపేనాభిహితః పాపః పాపమేవాభిజాయతే॥  13-268-35 (92158) 
యథా వార్ధుషికో వృద్ధిం దినభేదే ప్రతీక్షతే।
ధర్మేణ పిహితం పాపం ధర్మమేవాభివర్ధయేత్॥ 13-268-36 (92159) 
యథా లవణమంభోభిరాప్లుతం ప్రవిలీయతే।
ప్రాయశ్చిత్తహతం పాపం తథా సద్యః ప్రణశ్యతి॥ 13-268-37 (92160) 
తస్మాత్పాపం న గూహేత గూహమానం వివర్ధతే।
కృత్వా తు సాదుష్వాఖ్యాయాధర్మం ప్రశమయంత్యుత॥ 13-268-38 (92161) 
ఆశయా సంచితం ద్రవ్యం స్వకాలే నోపభుజ్యతే।
అన్యే చైతత్ప్రద్యంతే వియోగే తస్య దేహినః॥ 13-268-39 (92162) 
`తద్ధర్మసాధనం నిత్యం సంకల్పాద్ధనమార్జయేత్।'
మననం సర్వభూతానాం ధర్మమాహుర్మనీషిణః।  13-268-40 (92163) 
తస్మాత్సర్వాణి భూతాని ధర్మమేవ సమాసతే॥
ఏక ఏవ చరేద్ధర్మం న ధర్మధ్వజికో భవేత్।  13-268-41 (92164) 
ధర్మవాణిజకా హ్యేతే యే ధర్మముపభుంజతే॥
అర్చేద్దేవానదంభేన సేవేతాఽమాయయా గురూన్।  13-268-42 (92165) 
ధనం నిదధ్యాత్పాత్రేషు పరత్రార్థం సమావృతం॥ ॥  13-268-43 (92166) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి అష్టషష్ట్యధికద్విశతతమోఽధ్యాయః॥ 268 ॥

Mahabharata - Anushaasana Parva - Chapter Footnotes

7-268-7 కీదృశాః కిలక్షణాః॥ 7-268-9 సర్గం ఉత్సర్గం॥ 7-268-10 పంచనాం దేవపితృభూతాతిథికుటుంబానాం॥ 7-268-20 ఋతుకాలే తథా నారీ ఋతుమేవ ప్రతీక్షతే ఇతి ఝ.పాఠః। నచాన్యాం గచ్ఛతే యస్తు బ్రహ్మచర్యం చ తస్య తత్ ఇతి క.ట.థ. పాఠః॥ 7-268-23 కర్మ అధ్యయనం। ప్రతిపాదయేత్ దక్షిణామితి శేషః॥ 7-268-25 వృద్ధాన్నాతివదేజ్వాత్వితి క.ట.థ.పాఠః॥ 7-268-29 దక్షిణం పాణిం ఉద్ధరేత్ యజ్ఞోపవీతీ భవేత్॥ 7-268-31 మంగత్యం మంగలవచనం। అభినందనం శతం జీవేతి వచనేన సుఖోత్పాదనం చ। కుర్యాదితి శేషః॥ 7-268-32 త్వంకారో వా వదస్వేతీతి క.ట.థ.పాఠః॥ 7-268-41 ధర్మధ్వజికస్తత్ప్రకాశకః॥





అనుశాసనపర్వ - అధ్యాయ 269

॥ శ్రీః ॥

13.269. అధ్యాయః 269 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణి యుధిష్ఠిరంప్రత్యన్వయవ్యతిరేకాభ్యాం సుకృతదుష్కృతయోః సదృష్టాంతప్రదర్శనం సుఖదుఃఖకారణత్వోపపాదనం॥ 1 ॥

Mahabharata - Anushaasana Parva - Chapter Text

<a id="anuzAsana-13-269-1x"
name="anuzAsana-13-269-1x">యుధిష్ఠిర ఉవాచ।

నాభాగధేయః ప్రాప్నోతి ధనం సుబలవానపి।
భాగధేయాన్వితస్త్వర్థాన్కృశో బాలశ్చ విందతి॥ 13-269-1 (92167) 
నాలాభకాలే లభతే ప్రయత్నేఽపి కృతే సతి।
లాభకాలేఽప్రయత్నేన లభతే విపులం ధనం॥ 13-269-2 (92168) 
కృతయత్నాఫలాశ్చైవ దృశ్యంతే శతశో నరాః।
అయత్నేనైధమానాశ్చ దృశ్యంతే బహవో జనాః॥ 13-269-3 (92169) 
యది యత్నో భవేన్మర్త్యః స సర్వం ఫలమాప్నుయాత్।
నాలభ్యం చోపలభ్యేత నృణాం భరతసత్తమ॥ 13-269-4 (92170) 
ప్రయత్నం కృతవంతోపి దృశ్యంతే హ్యఫలా నరాః।
మార్గత్యాగశతైరర్థానమార్గశ్చాపరః సుఖీ॥ 13-269-5 (92171) 
అకార్యమసకృత్కృత్వా దృశ్యంతే హ్యధనా నరాః।
ధనయుక్తాః స్వకర్మస్థా దృశ్యంతే చాపరేఽధనాః॥ 13-269-6 (92172) 
అధీత్య నీతిశాస్త్రాణి నీతియుక్తో న దృశ్యతే।
అనభిజ్ఞశ్చ సాచివ్యం గమితః కేన హేతునా॥ 13-269-7 (92173) 
విద్యాయుక్తో హ్యవిద్యశ్చ ధనవాందుర్మతిస్తథా।
యది విద్యాముపాశ్రిత్య నరః సుఖమవాప్నుయాత్॥ 13-269-8 (92174) 
న విద్వాన్విద్యయా హీనం వృత్త్యర్థముపసంశ్రయేత్।
యథా పిపాసాం జయతి పురుషః ప్రాప్య వై జలం॥ 13-269-9 (92175) 
ఇష్టార్థో విద్యయా హ్యేవ న విద్యాం ప్రజహేన్నరః॥  13-269-10 (92176) 
నాప్రాప్తకాలో ంరియతే విద్ధః శరశతైరపి।
తృణాగ్రేణాపి సంస్పృష్టః ప్రాప్తకాలో న జీవతి॥ 13-269-11 (92177) 
భీష్మ ఉవాచ। 13-269-12x (7717) 
ఈహమానః సమారంభాన్యది నాసాదయేద్ధనం।
ఉగ్రం తపః సమారోహేన్న హ్యనుప్తం ప్రరోహతి॥ 13-269-12 (92178) 
దానేన భోగీ భవతి మేధావీ వృద్ధసేవయా।
అహింసయా చ దీర్ఘాయురితి ప్రాహుర్మనీషిణః॥ 13-269-13 (92179) 
తస్మాద్దద్యాన్న యాచేత పూజయేద్ధార్మికానపి।
సుభాషీ ప్రియకృచ్ఛాంతః సర్వసత్వావిహింసకః॥ 13-269-14 (92180) 
యదా ప్రమాణం ప్రసవః స్వభావశ్చ సుఖాసుఖే।
దంశకీటపిపీలానాం స్థిరో భవ యుధిష్ఠిర॥ ॥ 13-269-15 (92181) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకోనసప్తత్యధికద్విశతతమోఽధ్యాయః॥ 269 ॥

Mahabharata - Anushaasana Parva - Chapter Footnotes

7-269-3 కృతో యత్నోఽఫలో యేషాం తే కృతయత్నాఫలాః॥ 7-269-4 భవేత్సమర్థః స్యాత్॥ 7-269-5 ఆయశతైః ఉపాయశతైః। సుఖీ ధనేన ॥ 7-269-13 తపసేహ భోగీ భవతీతి ట.థ.పాఠః॥ 7-269-15 ప్రసవః ప్రసవకారణం కర్మైవ। దశాదీనాం సుఖాద్యాప్తౌ ప్రమాణం నియామకం। ఏవం స్వస్యాపి జ్ఞాత్వా స్థిరోఽచంచలో భవ॥





అనుశాసనపర్వ - అధ్యాయ 270

॥ శ్రీః ॥

13.270. అధ్యాయః 270 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి ధర్మప్రశంసనం॥ 1 ॥

Mahabharata - Anushaasana Parva - Chapter Text

<a id="anuzAsana-13-270-1x"
name="anuzAsana-13-270-1x">భీష్మ ఉవాచ।

కార్యతే యచ్చ క్రియతే సచ్చాసచ్చ కృతాకృతం।
తత్రాశ్వసీత సత్కృత్వా అసత్కృత్వా న విశ్వసేత్॥ 13-270-1 (92182) 
కాల ఏవాంతరాశక్తిర్నిగ్రహానుగ్రహౌ దదత్।
బుద్ధిమావిశ్య భూతానాం ధర్మాధర్మౌ ప్రవర్తతే॥ 13-270-2 (92183) 
యదా త్వస్య భవేద్బుద్ధిర్ధర్మార్థస్య ప్రదర్శనాత్।
తదాశ్వసీత ధర్మాత్మా దృఢబుద్ధిర్న విశ్వసేత్॥ 13-270-3 (92184) 
ఏతావన్మాత్రమేతద్ధి భూతానాం ప్రాజ్ఞలక్షణం।
కాలయుక్తోఽప్యుభయవిచ్ఛేషం యుక్తం సమాచరేత్॥ 13-270-4 (92185) 
యథా హ్యుపస్థితైశ్వర్యాః పూజయంతి నరా జనాన్।
ఏవమేవాత్మనాఽఽత్మానం పూజయంతీహ ధార్మికాః॥ 13-270-5 (92186) 
`భావశుద్ధిస్తు తపసా దేవతానాం చ మూజయా।
సనాతనేన శుద్ధ్యా చ శ్రుతదానజపైరపి। 
న హ్యశుద్ధస్తు తాం దద్యాద్ధర్మకాలే కథంచన॥'  13-270-6 (92187) 
న హ్యధర్మతయా ధర్మం దద్యాత్కాలః కథంచన।
తస్మాద్విశుద్ధమాత్మానం జానీయాద్ధర్మచారిణం॥ 13-270-7 (92188) 
స్ప్రష్టుమప్యసమర్థో హి జ్వలంతమివ పావకం।
అధర్మః సంతతో ధర్మం కాలేన పరిరక్షితం॥ 13-270-8 (92189) 
కార్యావేతౌ హి ధర్మోణి ధర్మో హి విజయావహః।
త్రయాణామపి లోకానామాలోకః కారణం భవేత్॥ 13-270-9 (92190) 
న తు కశ్చిన్నయేత్ప్రాజ్ఞో గృహీత్వైవ కరే నరం।
ఊహ్యమానస్తు ధర్మేణ ప్రాప్నుయాత్పరమచ్యుతం। 
విశ్వాస ఏవ కర్తవ్యో బహుధర్మే శుభచ్ఛలే॥  13-270-10 (92191) 
శూద్రోఽహం నాధికారో మే చాతురాశ్రంయసేవనే।
ఇతి విజ్ఞానమపరే నాత్మన్యుపదధత్యుత॥ 13-270-11 (92192) 
విశేషేణ చ వక్ష్యామి చాతుర్వర్ణ్యస్య లింగతః।
పంచభూతశరీరాణాం సర్వేషాం సదృశాత్మనాం॥ 13-270-12 (92193) 
లోకధర్మే చ ధర్మే చ విశేషకరణం కృతం।
యథైకత్వం పునర్యాంతి ప్రాణినస్తత్ర విస్తరః॥ 13-270-13 (92194) 
అధ్రువో హి కథం లోకః స్మృతో ధర్మః కథం ధ్రువః।
యత్ర కాలో ధ్రువస్తాత తత్ర ధర్మః సనాతనః॥ 13-270-14 (92195) 
సర్వేషాం తుల్యదేహానాం సర్వేషాం సదృశాత్మనాం।
కాలో ధర్మేణ సంయుక్తః శేష ఏవ స్వయం గురుః॥ 13-270-15 (92196) 
ఏవం సతి న దోషోఽస్తి భూతానాం ధర్మసేవనే।
తిర్యగ్యోనావపి సతాం లోక ఏవ మతో గురుః॥ ॥ 13-270-16 (92197) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి సప్తత్యధికద్విశతతమోఽధ్యాయః॥ 270 ॥

Mahabharata - Anushaasana Parva - Chapter Footnotes

7-270-2 ప్రవర్తతే ప్రవర్తయతి॥ 7-270-3 ధర్మార్థస్య ధర్మఫలస్య ప్రదర్శనాత్। యదా ధర్మ ఏవ శ్రేయస్కర ఇతి బుద్ధిర్భవేత్తదాయం ధర్మాత్మా ధర్మచిత్తః ధర్మే ఆశ్వసీత విశ్వాసం కుర్వీత। అదృఢబుద్ధిస్తు న విశ్వసేత్ ధర్మఫలే॥ 7-270-4 ఏతావద్ధర్మే విశ్వాసవత్త్వం। ఉభయవిత్కర్తవ్యాకర్తవ్యవిత్॥ 7-270-7 ధర్మః కదాప్యధర్మో న భవేదిత్యాహ నహీతి। అధర్మతయా దుఃఖహేతుతయా॥ 7-270-8 అధర్మసంతతౌ ధర్మం కురుతే పరకారణాత్ ఇతి క.పాఠః॥ 7-270-9 ఏతౌ విశుద్ధతాఽధర్మాస్పర్శౌ॥ 7-270-11 ఉచ్యమానస్తు ధర్మేణ ధర్మలోకభయచ్ఛలే ఇతి ఝ.పాఠః॥ 7-270-14 విశేషేణేతి యుగ్మం। సర్వేషాం ప్రాణినాం పాంచభౌతికత్వే ప్రత్యక్షేపి విశేషకరణమిదం పవిత్రమిదమపవిత్రమితి వ్యవస్థాపనం లోకధర్మే శాస్త్రీయధర్మే చ నిమిత్తే సతి కృతం॥ 7-270-15 అత్ర శంకతే అధ్రువ ఇతి। లోకస్య ధర్మస్య చ కార్యకారణబావాత్కార్యస్యాధ్రువత్వం కారణస్య ధ్రువత్వం చ న యుక్తం తంతునాశమంతరేణ పటనాశాయోగాదిత్యర్థః। ఉత్తరమాహ। కాలః సంకల్పః। నిష్కామధర్మ ఏవ ధ్రువస్తత్ఫలం నతు సకామి ఇత్యర్థః॥ 7-270-16 స్వయం గురురితి। ధర్మబలాత్స్వయమేవ చ స ఉదేతి శిక్షయేదిత్యర్తః॥ 7-270-17 యది భూతానాం ప్రాక్కర్మైవ తత్రతత్ర సుఖదుఃఖసాధనే ప్రవర్తకమతో ధర్మసేవనే కర్మఫలభోగే అసమంజసేపి భూతానాం దోషో నాస్తి। యతః తిర్యగ్యోనావపి సతాం విద్యమానానాం భూతానాం సదస్రత్ప్రవృత్తౌ పూర్వకర్మానుసారాల్లోక ఏవ గురుర్దృష్టః॥





అనుశాసనపర్వ - అధ్యాయ 271

॥ శ్రీః ॥

13.271. అధ్యాయః 271 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ యుధిష్ఠిరంప్రతి దేవదేవర్షిగిరినదీతీర్థక్షేత్రాదీనాం విస్తరేణ పృథఙ్నామనిర్దేశపూర్వకం ప్రాతఃసాయం తత్కీర్తనస్య దురితనివృత్తిసుకృతప్రాప్తిహేతుత్వోత్కీర్తనం॥ 1 ॥

Mahabharata - Anushaasana Parva - Chapter Text

<a id="anuzAsana-13-271-1x"
name="anuzAsana-13-271-1x">వైశంపాయన ఉవాచ।

శరతల్పగతం భీష్మం పాండవోఽథ కురూద్వహః।
యుధిష్ఠిరో హితం ప్రేప్సురపృచ్ఛత్కల్మషాపహం॥ 13-271-1 (92198) 
యుధిష్ఠిర ఉవాచ। 13-271-2x (7718) 
కిం శ్రేయః పురుషస్యేహ కిం కుర్వన్సుఖమేధతే।
విపాప్మా స భవేత్కేన కిం వా కల్మషనాశనం॥ 13-271-2 (92199) 
వైశంపాయన ఉవాచ। 13-271-3x (7719) 
తస్మై శుశ్రూషమాణాయ భూయః శాంతనవస్తదా।
దైవం వంశం యథాన్యాయమాచష్ట పురుషర్షభ॥ 13-271-3 (92200) 
భీష్మ ఉవాచ। 13-271-4x (7720) 
అయం దైవతవంశో వై ఋషివంశసమన్వితః।
త్రిసంధ్యం పఠితః పుత్ర కల్మషాపహరః పరః॥ 13-271-4 (92201) 
యదహ్నా కురుతే పాపమింద్రియైః పురుషశ్చరన్।
బుద్ధిపూర్వమబుద్ధిర్వా రాత్రౌ యచ్చాపి సంధ్యయోః॥ 13-271-5 (92202) 
ముచ్యతే సర్వపాపేభ్యః కీర్తయన్వై శుచిః సదా।
నాంధో న బధిరః కాలే కురుతే స్వస్తిమాన్సదా॥ 13-271-6 (92203) 
తిర్యగ్యోనిం న గచ్ఛేచ్చ నరకం సంకరాణి చ।
న చ దుఃఖమయం తస్య మరణే స న ముహ్యతి॥ 13-271-7 (92204) 
దేవాసురగకురుర్దేవః సర్వభూతనమస్కృతః।
అచింత్యోథాప్యనిర్దేశ్యః సర్వప్రాణో హ్యయోనిజః॥ 13-271-8 (92205) 
పితామహో జగన్నాథః సావిత్రీ బ్రహ్మణః సతీ।
వేదభూరథ కర్తా చ విష్ణుర్నారాయణః ప్రభుః॥ 13-271-9 (92206) 
ఉమాపతిర్విరూపాక్షః స్కందః సేనాపతిస్తథా।
విశాఖో హుతభుగ్వాయుశ్చంద్రసూర్యౌ ప్రభాకరౌ॥ 13-271-10 (92207) 
శక్రః శచీపతిర్దేవో యమో ధూమోర్ణయా సహ।
వరుణః సహ గౌర్యా చ సహ ఋద్ధ్యా ధనేశ్వరః॥ 13-271-11 (92208) 
సౌంయా గౌః సురభిర్దేవీ విశ్రవాశ్చ మహానృషిః।
సంకల్పః సాగరో గంగా స్రవంత్యోఽథ మరుద్గణః॥ 13-271-12 (92209) 
వాలఖిల్యాస్తపఃసిద్ధాః కృష్ణద్వైపాయనస్తథా।
నారదః పర్వతశ్చైవ విశ్వావసుర్హహాహుహూః॥ 13-271-13 (92210) 
తుంబురుశ్చిత్రసేనశ్చ దేవదూతశ్చ విశ్రుతః।
దేవకన్యా మహాభాగా దివ్యాశ్చాప్సరసాం గణాః॥ 13-271-14 (92211) 
ఉర్వశీ మేనకా రంభా మిశ్రకేశీ హ్యలంబుషా।
విశ్వాచీ చ ఘృతాచీ చ పంచచూడా తిలోత్తమా॥ 13-271-15 (92212) 
ఆదిత్యా వసవో రుద్రాః సాశ్వినః పితరోపి చ।
ధర్మః శ్రుతం తపో దీక్షా వ్యవసాయః పితామహః॥ 13-271-16 (92213) 
శర్వర్యో దివసాశ్చైవ మారీచః కశ్యపస్తథా।
శుక్రో బృహస్పతిర్భౌమో బుధో రాహుః శనైశ్చరః॥ 13-271-17 (92214) 
నక్షత్రాణ్యృతవశ్చైవ మాసాః పక్షాః సవత్సరాః।
వైనతేయాః సముద్రాశ్చ కద్రుజాః పన్నగాస్తథా॥ 13-271-18 (92215) 
శతద్రుశ్చ విపాశా చ చంద్రభాగా సరస్వతీ।
సింధుశ్చ దేవికా చైవ ప్రభాసం పుష్కరాణి చ॥ 13-271-19 (92216) 
గంగా మహానదీ వేణా కావేరీ నర్మదా తథా।
కులంపునా విశల్యా చ కరతోయాంబువాహినీ॥ 13-271-20 (92217) 
సరయూర్గండకీ చైవ లోహితశ్చ మహానదః।
తాంరారుణా వేత్రవతీ పర్ణాశా గౌతమీ తథా॥ 13-271-21 (92218) 
గోదావరీ చ వేణ్యా చ కృష్ణవేణా తథాఽద్రిజా।
దృషద్వతీ చ కావేరీ చక్షుర్మందాకినీ తథా॥ 13-271-22 (92219) 
ప్రయాగం చ ప్రభాసం చ పుణ్యం నైమిషమేవ చ।
తచ్చ విశ్వేశ్వరస్థానం యత్ర తద్విమలం సరః॥ 13-271-23 (92220) 
పుణ్యతీర్థం సుసలిలం కురుక్షేత్రం ప్రకీర్తితం।
సింధూత్తమం తపో దానం జంబూమార్గమథాపి చ॥ 13-271-24 (92221) 
హిరణ్వతీ వితస్తా చ తథా ప్లక్షవతీ నదీ।
వేదస్మృతిర్వేదవతీ మాలవాఽథాశ్వవత్యపి॥ 13-271-25 (92222) 
భూమిభాగాస్తథా పుణ్యా గంగాద్వారమథాపి చ।
ఋషికుల్యాస్తథా మేధ్యా నద్యః సింధువహాస్తథా॥ 13-271-26 (92223) 
చర్మణ్వతీ నదీ పుణ్యా కౌశికీ యమునా తథా।
నదీ భీమరథీ చైవ బాహుదా చ మహానదీ॥ 13-271-27 (92224) 
మాహేంద్రవాణీ త్రిదివా నీలికా చ సరస్వతీ।
నందా చాపరనందా చ తథా తీర్థమహాహ్రదః॥ 13-271-28 (92225) 
గయాఽథ ఫల్గుతీర్థం చ ధర్మారణ్యం సురైర్వృతం।
తథా దేవనదీ పుణ్యా సరశ్చ బ్రహ్మనిర్మితం॥ 13-271-29 (92226) 
పుణ్యం త్రిలోకవిఖ్యాతం సర్వపాపహరం శివం।
హిమవాన్పర్వతశ్చైవ దివ్యౌషధిసమన్వితః॥ 13-271-30 (92227) 
వింధ్యో ధాతువిచిత్రాంగస్తీర్థవానౌషధాన్వితః।
మేరుర్మహేంద్రో మలయః శ్వేతశ్చ రజతావృతః॥ 13-271-31 (92228) 
శృంగవాన్మందరో నీలో నిషధో దర్దురస్తథా।
చిత్రకూటోఽంజనాభశ్చ పర్వతో గంధమాదనః॥ 13-271-32 (92229) 
పుణ్యః సోమగిరిశ్చైవ తథైవాన్యే మహీధరాః।
దిశశ్చ విదిశశ్చైవ క్షితిః సర్వే మహీరుహాః॥ 13-271-33 (92230) 
విశ్వేదేవా నభశ్చైవ నక్షత్రాణి గ్రహాస్తథా।
పాంతు నః సతతం దేవాః కీర్తితాఽకీర్తితా మయా॥ 13-271-34 (92231) 
కీర్తయానో నరో హ్యేతాన్ముచ్యతే సర్వకిల్బిషైః।
స్తువంశ్చ ప్రతినందంశ్చ ముచ్యతే సర్వతో భయాత్॥ 13-271-35 (92232) 
సర్వసంకరపాపేభ్యో దేవతాస్తవనందకః।
దేవతానంతరం విప్రాంస్తపఃసిద్ధాంస్తపోధికాన్॥ 13-271-36 (92233) 
కీర్తితాన్కీర్తయిష్యామి సర్వపాపప్రమోచనాన్।
యవక్రీతోఽథ రైంయశ్చ కక్షీవానౌశిజస్తథా॥ 13-271-37 (92234) 
భృగ్వంగిరాస్తథా కణ్వో మేధాతిథిరథ ప్రభుః।
బర్హీ చ గుణసంపన్నః ప్రాచీం దిశముపాశ్రితాః॥ 13-271-38 (92235) 
భద్రాం దిశం మహాభాగా ఉల్ముచుః ప్రముచుస్తథా।  13-271-39 (92236) 
ముముచుశ్చ మహాభాగః స్వస్త్యాత్రేయశ్చ వీర్యవాన్॥  13-271-39 (92237) 
మిత్రావరుణయోః పుత్రస్తథాఽగస్త్యః ప్రతాపవాన్।
దృఢాయుశ్చోర్ధ్వబాహుశ్చ విశ్రుతావృషిసత్తమౌ॥ 13-271-40 (92238) 
పశ్చిమాం దిశమాశ్రిత్య య ఏధంతే నిబోధ తాన్।
ఉషంగుః సహ సోదర్యైః పరివ్యాధశ్చ వీర్యవాన్॥ 13-271-41 (92239) 
ఋషిర్దీర్ఘతమాశ్చైవ గౌతమః కాశ్యపస్తథా।
ఏకతశ్చ ద్వితశ్చైవ త్రితశ్చైవ మహానృషిః॥ 13-271-42 (92240) 
అత్రేః పుత్రశ్చ ధర్మాత్మా తథా సారస్వతః ప్రభుః।
ఉత్తరాం దిశమాశ్రిత్య య ఏధంతే నిబోధ తాన్।  13-271-43 (92241) 
అత్రిర్వసిష్ఠః శక్తిశ్చ పారాశర్యశ్చ వీర్యవాన్।
విశ్వామిత్రో భరద్వాజో జమదగ్నిస్తథైవ చ॥ 13-271-44 (92242) 
ఋచీకపుత్రో రామశ్చ ఋషిరౌద్దాలకిస్తథా।
శ్వేతకేతుః కోహలశ్చ విపులో దేవలస్తథా॥ 13-271-45 (92243) 
దేవశర్మా చ ధౌంయశ్చ హస్తికాశ్యప ఏవ చ।
లోమశో నాచికేతశ్చ లోమహర్షణ ఏవ చ॥ 13-271-46 (92244) 
ఋషిరుగ్రశ్రవాశ్చైవ భార్గవశ్చ్యవనస్తథా।
ఏష వై సమవాయశ్చ ఋషిదేవసమన్వితః॥ 13-271-47 (92245) 
ఆద్యః ప్రకీర్తితో రాజన్సర్వపాపప్రమోచనః।
నృగో యయాతిర్నహుషో యదుః పూరుశ్చ వీర్యవాన్॥ 13-271-48 (92246) 
ధుంధుమారో దిలీపశ్చ సగరశ్చ ప్రతాపవాన్।
కృశాశ్వో యౌవనాశ్వశ్చ చిత్రాశ్వః సత్యవాంస్తథా॥ 13-271-49 (92247) 
దుష్యంతో భరతశ్చైవ చక్రవర్తీ మహాయశాః।
పవనో జనకశ్చైవ తథా దృష్టరథో నృపః॥ 13-271-50 (92248) 
రఘుర్నరవరశ్చైవ తథా దశరథో నృపః।
రామో రాక్షసహా వీరః శశబిందుర్భగీరథః॥ 13-271-51 (92249) 
హరిశ్చంద్రో మరుత్తశ్చ తథా ద·ఢరథో నృపః।
మహోదర్యో హ్యలర్కశ్చ ఐలశ్చైవ నరాధిపః॥ 13-271-52 (92250) 
కరంధమో నరశ్రేష్ఠః కధ్మోరశ్చ నరాధిపః।
దక్షోఽంబరీషః కుకురో రైవతశ్చ మహాయశాః॥ 13-271-53 (92251) 
కురు సంవరణశ్చైవ మాంధాతా సత్యవిక్రమః।
ముచుకుందశ్చ రాజర్షిర్జహ్నుర్జాహ్నవిసేవితః॥ 13-271-54 (92252) 
ఆదిరాజః పృథుర్వైన్యో మిత్రభానుః ప్రియంకరః।
త్రసద్దస్యుస్తథా రాజా శ్వేతో రాజర్షిసత్తమః॥ 13-271-55 (92253) 
మహాభిషశ్చ విఖ్యాతో నిమీ రాజా తథాఽష్టకః।
ఆయుః క్షుపశ్చ రాజర్షిః కక్షేయుస్చ నరాధిపః॥ 13-271-56 (92254) 
ప్రతర్దనో దివోదాసః సుదాసః కోసలేశ్వరః।
ఐలో నలశ్చ రాజర్షిర్మనుశ్చైవ ప్రజాపతిః॥ 13-271-57 (92255) 
హవిధ్రశ్చ పృషధ్రశ్చ ప్రతీపః శాంతనుస్తథా।
అజః ప్రాచీనబర్హిశ్చ తథైక్ష్వాకుర్మహాయశాః॥ 13-271-58 (92256) 
అనరణ్యో నరపతిర్జానుజంఘస్తథైవ చ।
కక్షసేనశ్చ రాజర్షిర్యే చాన్యే చానుకీర్తితాః॥ 13-271-59 (92257) 
కల్యముత్థాయ యో నిత్యం సంధ్యే ద్వేఽస్తమయోదయే।
పఠేచ్ఛుచిరనావృత్తః స ధర్మఫలభాగ్భవేత్॥ 13-271-60 (92258) 
దేవా దేవర్షయశ్చైవ స్తుతా రాజర్షయస్తథా।
పుష్టిమాయుర్యశః స్వర్గం విధాస్యంతి మమేశ్వరాః॥ 13-271-61 (92259) 
మా విఘ్నం మా చ మే పాపం మా చ మే పరిపంథినః।
ధ్రువో జయో మే నిత్యః స్యాత్పరత్ర చ శుభా గతిః॥ 13-271-62 (92260) 
`పాలయ త్వం ప్రజాః సర్వాః శాంతాత్మా త్వనుశాసితా।
ద్వైపాయనః స్వయంచక్షుః కృష్ణస్తేఽస్తు పరాయణం॥ 13-271-63 (92261) 
వైశంపాయన ఉవాచ। 13-271-64x (7721) 
ఇత్యుక్త్వోపాసనార్థాయ విరరామ మహామతిః॥' ॥  13-271-64 (92262) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ఏకసప్తత్యధికద్విశతతమోఽధ్యాయః॥ 271 ॥





అనుశాసనపర్వ - అధ్యాయ 272

॥ శ్రీః ॥

13.272. అధ్యాయః 272 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరాయ నిఖిలధర్మోపదేశానంతరం స్వావసానకాలాఽఽసత్త్యవగమేన భగవద్ధ్యానాయ వాక్ప్రసారణాదుపరతే భీష్మే తంప్రతి వ్యాసేన యుధిష్ఠిరస్థ నగరగమనాభ్యనుజ్ఞానచోదనా॥ 1 ॥ యుధిష్ఠిరేణ భీష్మాశ్యనుజ్ఞయా సహకృష్ణాదిభిర్హాస్తినపురప్రవేశనం॥ 2 ॥

Mahabharata - Anushaasana Parva - Chapter Text

<a id="anuzAsana-13-272-1x"
name="anuzAsana-13-272-1x">జనమేజయ ఉవాచ।

శరతల్పగతే భీష్మే కౌరవాణాం ధురంధరే।
శయానే వీరశయనే పాండవైః సముపస్థితే॥ 13-272-1 (92263) 
యుధిష్ఠిరో మహాప్రాజ్ఞో మమ పూర్వపితామహః।
ధర్మాణామాగమం శ్రుత్వా విదిత్వా సర్వసంశయాన్॥ 13-272-2 (92264) 
దానానాం చ విధిం శ్రుత్వా చ్ఛిన్నధర్మార్థసంశయః।
యదన్యదకరోద్విప్ర తన్మే శంసితుమర్హసి॥ 13-272-3 (92265) 
వైశంపాయన ఉవాచ। 13-272-4x (7722) 
అభూన్ముహూర్తం స్తిమితం సర్వం తద్రాజమండలం।
తూష్ణీంభూతే తతస్తస్మిన్పటే చిత్రమివార్పితం॥ 13-272-4 (92266) 
ముహూర్తమివ చ ధ్యాత్వా వ్యాసఃక సత్యవతీసుతః।
నృపం శయానం గాంగేయమిదమాహ వచస్త్వరన్॥ 13-272-5 (92267) 
రాజన్ప్రకృతిమాపన్నః కురురాజో యుధిష్ఠిరః।
సహితో భ్రాతృభిః సర్వైః పార్తివైశ్చానుయాయిభిః॥ 13-272-6 (92268) 
ఉపాస్తే త్వాం నరవ్యాఘ్ర సహ కృష్ణేన ధీమతా।
తమిమం పురయానాయ సమనుజ్ఞాతుమర్హసి॥ 13-272-7 (92269) 
ఏవముక్తో భగవతా వ్యాసేన పృథివీపతిః।
యుధిష్ఠిరం సహామాత్యమనుజజ్ఞే నదీసుతః॥ 13-272-8 (92270) 
ఉవాచ చైనం మధురం నృపం శాంతనవో నృపః।
ప్రవిశస్వ పురీం రాజంధర్మే చ ధ్రియతాం మనః॥ 13-272-9 (92271) 
యజస్వ వివిధైర్యజైర్బహ్వన్నైః స్వాప్తదక్షిణైః।
యయాతిరివ రాజేంద్ర శ్రకద్ధాదమపురఃసరః॥ 13-272-10 (92272) 
క్షత్రధర్మరతః పార్థ పితౄందేవాంశ్చ తర్పయ।
శ్రేయసా యోక్ష్యసే చైవ వ్యేతు తే మానసో జ్వరః॥ 13-272-11 (92273) 
రంజయస్వ ప్రజాః సర్వాః ప్రకృతీః పరిసాంత్వయ।
సుహృదః ఫలసత్కారైరర్చయస్వ యథార్హతః॥ 13-272-12 (92274) 
అనుం త్వాం తాత జీవంతు మిత్రాణి సుహృకదస్తథా।
చైత్యస్థానే స్థితం వృక్షం ఫలవంతమివ ద్విజాః॥ 13-272-13 (92275) 
ఆగంతవ్యం చ భవతా సమయే మమ పార్థివ।
వినివృత్తే దినకరే ప్రవృత్తే చోత్తరాయణే॥ 13-272-14 (92276) 
తథేత్యుక్త్వా చ కౌంతేయః సోభివాద్య పితామహం।
ప్రయయౌ సపరీవారో నగరం నాగసాహ్వయం॥ 13-272-15 (92277) 
ధృతరాష్ట్రం పురస్కృత్య గాంధారీం చ పతివ్రతాం।
సహ తైర్ఋషిభిః సర్వైర్భ్రాతృభిః కేశవేన చ॥ 13-272-16 (92278) 
పౌరజానపదైశ్చైవ మంత్రివృద్ధైశ్చ పార్థివ।
ప్రవివేశ కురుశ్రేష్ఠః పురం వారణసాహ్వయం॥ ॥ 13-272-17 (92279) 
 
ఇతి శ్రీమన్మహాభారతే అనుశాసనపర్వణి దానధర్మపర్వణి ద్విసప్తత్యధికద్విశతతమోఽధ్యాయః॥ 272 ॥

Mahabharata - Anushaasana Parva - Chapter Footnotes

7-272-7 తమిమం పునరాగంతుమితి థ.పాఠః॥



 
అథ భీషస్వర్గారోహణపర్వ ॥ 2 ॥



అనుశాసనపర్వ - అధ్యాయ 273

॥ శ్రీః ॥

13.273. అధ్యాయః 273 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

యుధిష్ఠిరేణ భీష్మసంస్కారోపయోగిసంభారప్రస్థాపనపూర్వకం కృష్ణధృతరాష్ట్రాదిభిఃసహ భీష్మసమీపం ప్రత్యాగమనం॥ 1 ॥ యుధిష్ఠిరేణాభివాదనపూర్వకం కృష్ణాద్యాగమనం నివేదితేన భీష్మేణ స్వస్య కృష్ణయాథాత్ంయజ్ఞానప్రకాశనేన తత్ప్రణామస్తుతిపూర్వకం వ్యాసకృష్ణధృతరాష్ట్రాదిభ్యః స్వస్య ప్రాణోత్సర్గాభ్యనుజ్ఞానప్రార్థనా॥ 2 ॥

Mahabharata - Anushaasana Parva - Chapter Text

<a id="anuzAsana-13-273-1x"
name="anuzAsana-13-273-1x">వైశంపాయన ఉవాచ।

తతః కుంతీసుతో రాజా పౌరజానపదం జనం।
పూజయిత్వా యథాన్యాయమనుజజ్ఞే గృహాన్ప్రతి॥ 13-273-1 (92280) 
సాంత్వయామాస నారీశ్చ హతపుత్రా హతేశ్వరాః।
విపులైరర్థదానైః స తదా పాండుసుతో నృపః॥ 13-273-2 (92281) 
సోభిషిక్తో మహాప్రాజ్ఞః ప్రాప్య రాజ్యం యుధిష్ఠిరః।
అవస్థాప్య నరశ్రేష్ఠః సర్వాః స్వప్రకృతీస్తథా॥ 13-273-3 (92282) 
ద్విజేభ్యో బలముఖ్యేభ్యో నైగమేభ్యశ్చ సర్వశః।
ప్రతిగృహ్యాశిషో ముఖ్యాస్తథా ధర్మభృతాంవరః॥ 13-273-4 (92283) 
ఉషిత్వా శర్వరీః శ్రీమాన్పంచాశన్నగరోత్తమే।
సమయం కౌరవాగ్ర్యస్య సస్మార పురుషర్షభః॥ 13-273-5 (92284) 
స నిర్యయౌ జగపురాద్యజకైః పరివారితః।
దృష్ట్వా నివృత్తమాదిత్యం ప్రవృత్తం చోత్తరాయణం॥ 13-273-6 (92285) 
ఘృతం మాల్యం చ గంధాంశ్చ క్షౌమాణి చ యుధిష్ఠిరః।
చందనాగరుముఖ్యాని తథా కాలగరూణి చ॥ 13-273-7 (92286) 
ప్రస్థాప్యచ పూర్వం కౌంతేయో భీష్మసంస్కరణాయ వై।
మాల్యాని చ వరార్హాణి రత్నాని వివిధాని చ॥ 13-273-8 (92287) 
ధృతరాష్ట్రం పురుస్కృత్య గాంధారీం చ యశస్వినీం।
మాతరం చ పృథాం ధామాన్భ్రాతౄంశ్చ పురుషర్షంభాన్॥ 13-273-9 (92288) 
జనార్దనేనానుగతో విదురేణ చ ధీమతా।
యుయుత్సునా చ కౌరవ్యో యుయుధానేన చాభిభో॥ 13-273-10 (92289) 
మహతా రాజభోగేన పారిబర్హేణ సంవృతః।
స్తూయమానో మహాతేజా భీష్మిస్యాగ్నీననువ్రజన్॥ 13-273-11 (92290) 
నిశ్చక్రామ పురాత్తస్మాద్యథా దేవపతిస్తథా।
ఆససాద కురుక్షేత్రే తతః శాంతనవం నృపః॥ 13-273-12 (92291) 
ఉపాస్యమానం వ్యాసేన పారాశర్యేణ ధీమతా।
నారదేన చ రాజర్షే దేవలేనాసితేన చ॥ 13-273-13 (92292) 
హతశిష్టైర్నృపైస్చాన్యైర్నానాదేశసమాగతైః।
రక్షిభిశ్చ మహాత్మానం రక్ష్యమాణం సమంతతః॥ 13-273-14 (92293) 
శయానం వీరశయనే దదర్శ నృపతిస్తతః।
తతో రథాదవారోహద్ధాతృభిః సహ ధర్మరాట్॥ 13-273-15 (92294) 
అభివాద్యాథ కౌంతేయః పితామహమరిందమం।
ద్వైపాయనాదీన్విప్రాంశ్చ తైశ్చ ప్రత్యభినందితః॥ 13-273-16 (92295) 
ఋత్విగ్భిర్బ్రహ్మకల్పైశ్చ భ్రాతృభిః సహ ధర్మజః।
ఆసాద్య శరతల్పస్థమృషిభిః పరివారితం॥ 13-273-17 (92296) 
అబ్రవీద్భరతశ్రేష్ఠం ధర్మరాజో యుధిష్ఠిరః।
భ్రాతృభిః సహ కౌరవ్యః శయానం నింనగాసుతం॥ 13-273-18 (92297) 
యుధిష్ఠిరోఽహం నృపతే నమస్తే జాహ్నవీసుత।
శృణోషి చేన్మహాబాహో బ్రూహి కిం కరవాణి తే॥ 13-273-19 (92298) 
ప్రాప్తోస్మి సమయే రాజన్నగ్నీనాదాయ తే విభో।
ఆచార్యాన్బ్రాహ్మణాంశ్చైవ ఋత్విజో భ్రాతరశ్చ మే॥ 13-273-20 (92299) 
పుత్రశ్చ తే మహాతేజా ధృతరాష్ట్రో జనేశ్వరః।
ఉపస్థితః సహామాత్యో వాసుదేవశ్చ వీర్యవాన్॥ 13-273-21 (92300) 
హతశిష్టాశ్చ రాజానః సర్వే చ కురుజాంగలాః।
తాన్పశ్య నరశార్దూల సమున్మీలయ లోచనే॥ 13-273-22 (92301) 
యచ్చేహ కించిత్కర్తవ్యం తత్సర్వం ప్రాపితం మయా।
యథోక్తం భవతా కాలే సర్వమేవ చ తత్కృతం॥ 13-273-23 (92302) 
వైశంపాయన ఉవాచ। 13-273-24x (7723) 
ఏవముక్తస్తు గాంగేయః కుంతీపుత్రేణ ధీమతా।
దదర్శ భారతాన్సర్వాన్స్థితాన్సంపరివార్య హ॥ 13-273-24 (92303) 
తతశ్చలవపుర్భీష్మః ప్రగృహ్య విపులం భుజం।
ఓఘమేఘస్వరో వాగ్మీ కాలే వచనమబ్రవీత్॥ 13-273-25 (92304) 
దిష్ట్యా ప్రాప్తోసి కౌంతేయ సహామాత్యో యుధిష్ఠిర।
పరివృత్తో హి భగవాన్సహస్రాంశుర్దివాకరః॥ 13-273-26 (92305) 
అష్టపంచాశతం రాత్ర్యః శయానస్యాద్య మే గతాః।
శరేషు నిశితాగ్నేషు యథా వర్షశతం తథా॥ 13-273-27 (92306) 
మాఘోఽయం సమనుప్రాప్తో మాసః పుణ్యో యుధిష్ఠిర।
త్రిభాగశేషః పక్షోఽయం శుక్లో భవితుమర్హతి॥ 13-273-28 (92307) 
ఏవముక్త్వా తు గాంగేయో ధర్మపుత్రం యుధిష్ఠిరం।
ధృతరాష్ట్రమథామంత్ర్య కాలే వచనమబ్రవీత్॥ 13-273-29 (92308) 
భీష్మ ఉవాచ। 13-273-30x (7724) 
రాజన్విదితధర్మోసి సునిర్ణీతార్థసంశయః।
బహుశ్రుతా హి తే విప్రా బహవః పర్యుపాసితాః॥ 13-273-30 (92309) 
వేద శాస్త్రాణి సూక్ష్మాణి ధర్మాంశ్చ మనుజేశ్వర।
వేదాంశ్చ చతురః సర్వాన్షడంగైరుపబృంహితాన్॥ 13-273-31 (92310) 
న శోచితవ్యం కౌరవ్య భవితవ్యం హి తత్తథా।
శ్రుతం దేవరహస్యం తే కృష్ణద్వైపాయనాదపి॥ 13-273-32 (92311) 
యథా పాండోః సుతా రాజంస్తథైవ తవ ధర్మతః।
తాన్పాలయ స్థితో ధర్మే గురుశుశ్రూషణే రతాన్॥ 13-273-33 (92312) 
ధర్మరాజో హి శుద్ధాత్మా నిదేశే స్థాస్యతే తవ।
ఆనృశంస్యపరం హ్యేన జానామి గురువత్సలం॥ 13-273-34 (92313) 
తవ పుత్రా దురాత్మానః క్రోధలోభపరాయణాః।
ఈర్ష్యాభిభూతా దుర్వృత్తాస్తాన్న శోచితుమర్హసి॥ 13-273-35 (92314) 
వైశంపాయన ఉవాచ। 13-273-36x (7725) 
ఏతావధుక్త్వా వచనం ధృతరాష్ట్రం మనీషిణం।
వాసుదేవం మహాబాహుమభ్యభాషయ కౌరవః॥ 13-273-36 (92315) 
భీష్మ ఉవాచ। 13-273-37x (7726) 
భగవందేవదేవేశ సురాసురనమస్కృత।
త్రివిక్రమ నమస్తుభ్యం శంఖచక్రగదాధర॥ 13-273-37 (92316) 
వాసుదేవో హిరణ్యాత్మా పురుషః సవితా విరాద్।
జీవభూతోఽనురూపస్త్వం పరమాత్మా సనాతనః॥ 13-273-38 (92317) 
త్వద్భక్తం త్వద్గతిం శాంతముదారమపరిగ్రహం।
త్రాయస్వ పుండరీకాక్ష పురుషోత్తమ నిత్యశః। 
అనుజానీహి మాం కృష్ణ వైకుంఠ పురుషోత్తమ॥  13-273-39 (92318) 
రక్ష్యాశ్చ తే పాండవేయా భవాన్యేషాం పరాయణం।
ఉక్తవానస్మి దుర్బద్ధిం మందం దుర్యోధనం తదా॥ 13-273-40 (92319) 
యతః కృష్ణస్తతో ధర్మో యతో ధర్మస్తతో జయః।
వాసుదేవేన తీర్థేన పుత్ర సంశాంయ పాండవైః॥ 13-273-41 (92320) 
సంధానస్య పరః కాలస్తవేతి చ పునఃపునః।
న చ మే తద్వచో మూఢః కృతవాన్స సుమందధీః। 
ఘాతయిత్వేహ పృథివీం తతః స నిధనం గతః॥  13-273-42 (92321) 
త్వాం తు జానాంయహం దేవం పురాణమృషిసత్తమం।
నరేణ సహితం దేవ బదర్యాం సుచిరోషితం॥ 13-273-43 (92322) 
తథా మే నారదః ప్రాహ వ్యాసశ్చ సుమహాతపాః।
నరనారాయణావేతౌ సంభూతౌ మనుజేష్వితి॥ 13-273-44 (92323) 
స మాం త్వమనుజానీహి కృష్ణ మోక్ష్యే కలేవరం।
త్వయాఽహం సమనుజ్ఞాతో గచ్ఛేయం పరమాం గతిం॥ 13-273-45 (92324) 
వాసుదేవ ఉవాచ। 13-273-46x (7727) 
అనుజానామి భీష్మ త్వాం వసూన్ప్రాప్నుహి పార్థివ।
న తేఽస్తి వృజినం కించిచ్ఛుద్ధాత్మైశ్వర్యసంయుతః॥ 13-273-46 (92325) 
పితృభక్తోసి రాజర్షే మార్కండేయ ఇవాపరః।
తేన మృత్యుస్తవ వశే స్థితో భృత్య ఇవానతః॥ 13-273-47 (92326) 
వైశంపాయన ఉవాచ। 13-273-48x (7728) 
ఏవముక్తస్తు గాంగేయః పాండవానిదమబ్రవీత్।
ధృతరాష్ట్రముఖాంశ్చాపి సర్వాంశ్చ సుహృదస్తథా॥ 13-273-48 (92327) 
ప్రాణానుత్స్రష్టుమిచ్ఛామి తత్రానుజ్ఞాతుమర్హథ।
సత్యేషు యతితవ్యం వః సత్యం హి పరమం బలం॥ 13-273-49 (92328) 
ఆనృశంస్యపరైర్భావ్యం సదైవ నియతాత్మభిః।
బ్రహ్మణ్యైర్ధర్మశీలైశ్చ తపోనిత్యైశ్చ భారతాః॥ 13-273-50 (92329) 
ఇత్యుక్త్వా సుహృదః సర్వాంస్తథా సంపూజ్య చైవ హ।
`ధనం బహువిధం రాజందత్త్వా నిత్యం ద్విజాతిషు।' 
పునరేవాబ్రవీద్ధీమాన్యుధిష్ఠిరమిదం వచః॥  13-273-51 (92330) 
బ్రాహ్మణాశ్చైవ తే నిత్యం ప్రాజ్ఞాశ్చైవ విశేషతః।
ఆచార్యా ఋత్విజశ్చైవ పూజనీయా జనాధిప॥ ॥ 13-273-52 (92331) 
 
ఇతి శ్రీమన్మహాభారతే అనుశాసనపర్వణి భీష్మస్వర్గారోహణపర్వణి త్రిసప్తత్యధికద్విశతతమోఽధ్యాయః॥ 273 ॥

Mahabharata - Anushaasana Parva - Chapter Footnotes

7-273-28 మాసః సౌంయ ఇతి ఝ.పాఠః। సౌంయశ్చాంద్రః। మాసస్య చతుర్భాగకరణే సార్ధసప్తతిథేరేకైకభాగత్వాత్। అష్టంయర్ధస్యానతీతత్వేన ప్రథమభాగస్య విద్యమానత్వాత్ త్రిభాగశేషో భవితుమర్హతీత్యర్థః। తేనాద్యాష్టమీత్యర్థః॥





అనుశాసనపర్వ - అధ్యాయ 274

॥ శ్రీః ॥

13.274. అధ్యాయః 274 

 
అథ దానధర్మపర్వ  ॥ 1 ॥

Mahabharata - Anushaasana Parva - Chapter Topics

భీష్మేణ భగవద్ధ్యానపూర్వకం స్వశరీరమూర్ధమధ్యోద్భేదనేన తేజో జ్వాలారూపేణ సర్వాపరోక్షమాకాశప్రవేశనేన క్షణాదంతర్ధానం॥ 1 ॥ తతో ధృతరాష్ట్రయుధిష్ఠిరాదిబీ రాజవైభవేన చితారోపణేన విధివదగ్నినా సముద్దీపనం॥ 2 ॥ తతో గంగామవగాహ్య కృతోదకేషు యుధిష్ఠిరాదిషు మూర్తీభూయ జలాదుద్గత్య భీష్మంప్రతి సకరుణం విలాపేన శోచంతీం గంగాంప్రతి కృష్ణాదిభిరాశ్వాసనం॥ 3 ॥

Mahabharata - Anushaasana Parva - Chapter Text

<a id="anuzAsana-13-274-1x"
name="anuzAsana-13-274-1x">వైశంపాయన ఉవాచ।

ఏవముక్త్వా కురూన్సర్వాన్భీష్మః శాంతనవస్తదా।
తూష్ణీం బభూవ కౌరవ్యః స ముహూర్తమరిందమ॥ 13-274-1 (92332) 
ధారయామాస చాత్మానం ధారణాసు యథాక్రమం।
తస్యోర్ధ్వమగమన్ప్రాణాః సన్నిరుద్ధా మహాత్మనః॥ 13-274-2 (92333) 
ఇదమాశ్చర్యమాసీచ్చ మధ్యే తేషాం మహాత్మనాం।
సహితైర్ఋషిభిః సర్వైస్తదా వ్యాసాదిభిః ప్రభో॥ 13-274-3 (92334) 
యద్యన్ముంచతి గాత్రం హి స శంతనుసుతస్తదా।
తత్తద్విశల్యమభవద్యోగయుక్తస్య వై క్రమాత్। 
క్షణేన ప్రేక్షతాం తేషాం విశల్యః సోఽభవత్తదా॥  13-274-4 (92335) 
తద్దృష్ట్వా విస్మితాః సర్వే వాసుదేవపురోగమాః।
సహ తైర్మునిభిః సర్వైస్తదా వ్యాసాదిభిర్నృప॥ 13-274-5 (92336) 
సన్నిరుద్ధస్తు తేనాత్మా సర్వేష్వాయతనేషు చ।
జగామ భిత్త్వా మూర్ధానం దివమభ్యుత్పపాత హ॥ 13-274-6 (92337) 
దేవదుందుభినాదశ్చ పుష్పవర్షైః సహాభవత్।
సిద్ధా బ్రహ్మర్షయశ్చైవ సాదుసాధ్వితి హర్షితాః॥ 13-274-7 (92338) 
మహోల్కేవ చ భీష్మస్య మూర్ధదేశాజ్జనాధిప।
నిఃసృకత్యాకాశమావిశ్య క్షణేనాంతరధీయత॥ 13-274-8 (92339) 
ఏవం స రాజశార్దూల నృపః శాంతనవస్తదా।
సమయుజ్యత లోకైః స్వైర్భరతానాం కులోద్వహః॥ 13-274-9 (92340) 
తతస్త్వాదాయ దారూణి గంధాంశ్చ వివిధాన్బహూన్।
చితాం చక్రుర్మహాత్మానః పాండవా విదురస్తథా। 
యుయుత్సుశ్చాపి కౌరవ్యం ప్రేక్షకాస్త్వితరేఽభవన్॥  13-274-10 (92341) 
యుధిష్ఠిరశ్చ గాంగేయం ధృతరాష్ట్రశ్చ దుఃఖితౌ।
ఛాదయామాసతురుభౌ క్షౌమేర్మాల్యైశ్చ కౌరవం॥ 13-274-11 (92342) 
ధారయామాస తస్యాథ యుయుత్సుశ్ఛత్రముత్తమం। 
చామరే వ్యజనే శుభ్రే భీమసేనార్జునావుభౌ।
ఉష్ణీషే పరిగృహ్ణీతాం మాద్రీపుత్రావుభౌ తథా॥  13-274-12 (92343) 
యుధిష్ఠిరేణ సహితో ధృతరాష్ట్రశ్చ పాదతః।
వృద్ధా స్త్రియః కౌరవాణాం భీష్మం కురుకులోద్వహం। 
తాలవృంతాన్యుపాదాయ పర్యవీజంత సర్వశః॥  13-274-13 (92344) 
తతోస్య విదివచ్చక్రుః పితృమేధం మహాత్మనః।
యాజకా జుహువుశ్చాగ్నౌ జగుః సామాని సమాగాః॥ 13-274-14 (92345) 
తతశ్చందనకాష్ఠైశ్చ తథా కాలీయకైరపి।
కాలాగురుప్రభృతిభిర్గంధైశ్చోచ్చావచ్చైస్తథా॥ 13-274-15 (92346) 
సమవచ్ఛాద్య గాంగేయం సంప్రజ్వాల్య హుతాశనం।
అపసవ్యమకుర్వంత ధృతరాష్ట్రముఖాశ్చితాం॥ 13-274-16 (92347) 
సంస్కృత్య చ కురుశ్రేష్ఠం గాంగేయం కురుసత్తమాః।
జగ్ముర్భాగీరథీం పుణ్యామృషిజుష్టాం కురూద్వహాః॥ 13-274-17 (92348) 
అనుగంయమానా వ్యాసేన నారదేనాసితేన చ।
కృష్ణేన భరతస్త్రీభిర్యే చ పౌరాః సమాగతాః॥ 13-274-18 (92349) 
ఉదకం చక్రిరే సర్వే గాంగేయస్య మహాత్మనః।
విధివత్క్షత్రియశ్రేష్ఠాః స చ సర్వో జనస్తదా॥ 13-274-19 (92350) 
తతో భాగీరథీ దేవీ తనయస్యోదకే కృతే।
ఉత్థాయ సలిలాత్తస్మాద్రుదతీ శోకవిహ్వలా। 
పరిదేవయతీ తత్ర కౌరకవానభ్యభాషత॥  13-274-20 (92351) 
నిబోధత యథావృత్తముచ్యమానం మయా నృపాః।
రాజవృత్తేన సంపన్నః ప్రజ్ఞయాభిజనేన చ। 
సత్కర్తా కురువృద్ధానాం పితృభక్తో దృఢవ్రతః॥  13-274-21 (92352) 
జామదగ్న్యేన రామేణ యః పురా న పరాజితః।
దివ్యైరస్త్రైర్మహావీర్యః స హతోఽద్య శిఖండినా॥ 13-274-22 (92353) 
అశ్మసారమయం నూనం హృదయం మమ పార్థివాః।
అపశ్యంత్యాః ప్రియం పుత్రం యన్న దీర్యతి మేఽద్య వై॥ 13-274-23 (92354) 
సమేతం పార్థివం క్షత్రం కాశిపుర్యాం స్వయంపరే।
విజిత్యైకరథేనాజౌ కన్యాశ్చాయం జహారహ॥ 13-274-24 (92355) 
యస్య నాస్తి బలే తుల్యః పృథివ్యామపి కశ్చన।
హతం శిఖండినా శ్రుత్వా యన్న దీర్యతి మే మనః॥ 13-274-25 (92356) 
జామదగ్న్యః కురుక్షేత్రే యుధి యేన మహాత్మనా।
పీడితో నాతియత్నేన స హతోఽద్య శిఖండినా॥ 13-274-26 (92357) 
ఏవంవిధం బహు తదా విలన్పతీం నహానదీం।
ఆశ్వాసయామాస తదా సాంనా దామోదరో విభుః॥ 13-274-27 (92358) 
సమాశ్వసిహి భద్రే త్వం మా శుచః శుభదర్శనే।
గతః స పరమం లోకం తవ పుత్రో న సంశయః॥ 13-274-28 (92359) 
వసురేష మహాతేజాః శాపదోషేణ శోభనే।
మానుషత్వమనుప్రాప్తో నైనం శోచితుమర్హసి॥ 13-274-29 (92360) 
స ఏష క్షత్రధర్మేణ యుధ్యమానో రణాజిరే।
ధనంజయేన నిహతో నైష దేవి శిఖండినా॥ 13-274-30 (92361) 
భీష్మం హి కురుశార్దూలముద్యతేషు మహారణే।
న శక్తః సంయుగే హంతుం సాక్షాదపి శతక్రతుః॥ 13-274-31 (92362) 
స్వచ్ఛందతస్తవ సుతో గతః స్వర్గం శుభాననే।
న శక్తా వినిహంతుం హి రణే తం సర్వదేవతాః॥ 13-274-32 (92363) 
తస్మాన్మా త్వం సరిచ్ఛ్రేష్ఠే శోచస్య కురునందనం।
వసూనేష గతో దేవి పుత్రస్తే విజ్వరా భవ॥ 13-274-33 (92364) 
వైశంపాయన ఉవాచ। 13-274-34x (7729) 
ఇత్యుక్తా సా తు కృష్ణేన వ్యాసేన తు సరిద్వరా।
త్యక్త్వా శోకం మహారాజ స్వం వార్యవతతార హ॥ 13-274-34 (92365) 
సత్కృత్య తే తాం సరితం తతః కృష్ణముఖా నృప।
అనుజ్ఞాతాస్తయా సర్వే న్యవర్తంత జనాధిపాః॥ ॥ 13-274-35 (92366) 
 
ఇతి శ్రీమన్మహాభారతే శతసాహస్రికాయాం సంహితాయాం వైయాసిక్యాం అనుశాసనపర్వణి భీష్మస్వర్గారోహణపర్వణి చతుఃసప్తత్యధికద్విశతతమోఽధ్యాయః॥ 274 ॥ ఇతి అనుశాసనపర్వ సమాప్తం॥ 13 ॥

Mahabharata - Anushaasana Parva - Chapter Footnotes

13-274-2 సమాదధత్స్వమాత్మానం ధారణానుక్రమస్థితః। ఇతి క.ధ.పాఠః॥ 13-274-12 ఉష్ణీషే కిరీటశిరోవేష్టే॥ 13-274-21 సమర్థః కురువృద్ధానామితి ట.థ.పాఠః॥ 13-274-23 దృష్టాప్యేవంవిధం పుత్రం న దీర్యతి సహస్రధేతి క.ట.థ.పాఠః॥ 13-274-35 అనుజ్ఞాప్య చ తే సర్వే ఇతి ట.థ.పాఠః॥

 
అతః పరమాశ్వమేధికం పర్వ భవిష్యతి॥ 14 ॥ తస్యాయమాద్యః శ్లోకః॥ వైశంపాయన ఉవాచ। కృతోదకం తు రాజనం ధృతరాష్ట్రం యుధిష్ఠిరః। పురస్కృత్య మహాబాహురుత్తతారాకులేంద్రియః॥ ఇదం అనుశాసనపర్వ కుంభఘోణస్థేన టీ.ఆర్.కృష్ణాచార్యేణ టీ.ఆర్.వ్యాసాచార్యేణ చ ముంబయ్యాం నిర్ణయసాగరముద్రాయంత్రే ముద్రాపితం। శకాబ్దాః 1831 సన 1910.





AUM shantiH 






